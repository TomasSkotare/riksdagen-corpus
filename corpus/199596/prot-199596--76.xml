<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--76</head>
          <docDate when="1995">1995</docDate>
        </div>
      </front>
      <body>
        <div>
          <note n="69db6c1e">
            19.00 - 21.08
          </note>
          <note n="7b9c1bba">
            Det justerade protokollet beräknas utkomma om 3 veckor
          </note>
          <note n="57376758"/>
          <note n="07692f21">
            _________________________________________________________________________
          </note>
          <note n="ec47c5da">
            1 § Partiledardebatt med anledning av regeringsförklaringen
          </note>
          <note n="7c150355">
            Anf. 1 LARS TOBISSON (m)
          </note>
          <note n="e6925cb3">
            Fru talman! Denna partiledardebatt är förorsakad av att Sverige
            bytt regering. Landet har inte bytt politik. Frågan är om regeringen
            ens har någon politik.
          </note>
          <note n="ffff3cfc">
            Under alla omständigheter är den inte vad som krävs.
          </note>
          <note n="bcc33d40">
            Vid den socialdemokratiska partikongressen vann
          </note>
          <note n="21b7cd4b">
            Göran Persson över Vänstern, sägs det. Och visst undgick den
            nye partiledaren i stort sett voteringsnederlag. Men det skedde
            inte som en följd av att han pedagogiskt förklarat vad som behöver
            göras för att
          </note>
          <note n="7bd2b94b">
            Sveriges medborgare skall gå en bättre framtid till mötes. Den
            socialdemokratiska partiledningen fick kongressen med sig genom
            att helt enkelt ge kongressen vad den ville ha. För vad var det
            man enades om?
          </note>
          <note n="261f7c8e">
            Man enades om att inte presentera en näringspolitik, om att inte
            diskutera det europeiska valutasamarbetet, om att inte med säkerhet
            stå bakom 1994 års pensionsöverenskommelse, om att inte redovisa
            hur man skall bekämpa arbetslösheten och om att inte i detalj
            bestämma hur man skall höja skatterna. Kongressen var egentligen
            ett enda långt bordläggningsplenum!
          </note>
          <note n="c046799d">
            Helt i linje med detta var regeringsförklaringen osedvanligt
            tunn och innehållslös. Den slutsats som måste dras är att Göran
            Persson som nybliven statsminister inte vet vad han skall ta sig
            till. Och det är faktiskt allvarligt för Sverige att regeringen
            inte har klart för sig vad som behöver göras.
          </note>
          <note n="f460b25e">
            I regeringsförklaringen anges det mål för saneringen av statsfinanserna
            men inte hur de skall nås i en tid av ekonomisk avmattning och
            ökad arbetslöshet. Det sägs inget om hur den tillväxt skall komma
            till stånd som krävs för fler företag och nya jobb.
          </note>
          <note n="42ec329f">
            Vad som sägs om företagen är direkt utmanande.
          </note>
          <note n="f16b480a">
            Efter en rad kännbara skatteskärpningar, inte minst den tidigarelagda
            momsuppbörden, säger sig regeringen vilja ytterligare förbättra
            företagandets villkor.
          </note>
          <note n="fb61e05d">
            Det skall tydligen ske genom allehanda former av företagsstöd,
            när företagen själva vill växla bidrag och subventioner mot lägre
            skatter och färre regleringar.
          </note>
          <note n="7fc533e4">
            Kronan på verket är införandet av en sjätte AP-fond.
          </note>
          <note n="8825e984">
            Jag tror att företagarna mycket bestämt betackar sig för hjälp
            i form av fondsocialism!
          </note>
          <note n="e6681616">
            Apropå den tidigarelagda momsuppbörden kommer vi moderater att
            i morgon i skatteutskottet väcka frågan om ett initiativ för att
            undanröja detta företagsoch arbetsfientliga beslut. Olof Johansson
            och Gudrun
          </note>
          <note n="e1701ca4">
            Schyman har några timmar på sig att tänka igenom hur de skall
            ställa sig till det.
          </note>
          <note n="351ece07">
            Under den tid då regeringspartiet var upptaget med sina interna
            ledningsproblem bröts den ekonomiska återhämtning som den borgerliga
            regeringen lagt grunden till. Samstämmiga rapporter talar om en
            snabbare och kraftigare nedgång än förutsett.
          </note>
          <note n="b1dd3745">
            I dag kommer Konjunkturinstitutet med sin vårprognos, och det
            vore intressant att veta om statsministern har fått någon förhandstitt
            i den. Men redan i förra veckan fick vi Konjunkturinstitutets
            februaribarometer. Enligt denna försämras nu industrikonjunkturen
            på bred front. Produktionen faller, samtidigt som lagerhållningen
            ökar. Exportföretagen har ju redan i flera månader känt av en
            dämpning. Nu står det klart att den redan svaga inhemska efterfrågan
            har försämrats ytterligare under de senaste månaderna trots
          </note>
          <note n="2d409fab">
            Riksbankens försök att blåsa liv i efterfrågan genom lägre räntor.
          </note>
          <note n="73d1d7ac">
            Om jag nu frågar statsministern vad regeringen vill göra åt detta,
            kan han alltid dölja sin osäkerhet genom att hänvisa till vårpropositionen
            om tre veckor.
          </note>
          <note n="93a6bcbb">
            Därför skall jag i stället ange vad vi moderater bedömer som
            nödvändigt för att återupprätta Sverige som tillväxt- och företagarnation.
          </note>
          <note n="92ff2e82">
            Viktigast av alla utgångspunkter för framtidens politik är påminnelsen
            att 1970 var Sverige ett av de rikaste länderna i världen. Tillsammans
            med USA och
          </note>
          <note n="fc1eb6e1">
            Schweiz låg vi i topp i den internationella välfärdsligan. Sedan
            dess har svenskens levnadsstandard, mätt som bruttonationalprodukt
            per invånare, sjunkit ned under genomsnittet inom såväl OECD som
            EU. Och vi har regeringens egna ord på att med dess politik fortsätter
            vi de närmaste åren att bli relativt sett allt fattigare.
          </note>
          <note n="b8f47c6c">
            Den främsta orsaken till denna bedrövliga utveckling är att Sverige
            sticker av så markant vad gäller de offentliga utgifternas och
            skatternas andel av ekonomin. Det fanns en tid när höga skatter
            och offentlig utgiftsexpansion ansågs som oupplösligt förbundna
            med välstånd. Efter hand som länder blev rikare måste den offentliga
            ekonomin öka, hette det. Men de nationer som i dag toppar den
            internationella välfärdsligan - USA, Schweiz, Kanada, Japan osv.
            - har alla ett utgifts- och skattetryck som är nästan bara hälften
            av vårt. Sveriges förmodade tätposition i välståndsutvecklingen
            förvandlas därmed till en jumboplats, därför att vi har så mycket
            av offentliga utgifter och skatter att skala bort, innan vi når
            ens industriländernas genomsnittsvärden igen.
          </note>
          <note n="ee96705c">
            Det tydligaste tecknet på att den svenska ekonomin och välfärden
            gått i baklås är massarbetslösheten.
          </note>
          <note n="77e65588">
            Inför 1994 års val lovade socialdemokraterna att om bara de kom
            till makten skulle den öppna arbetslösheten under 1995 reduceras
            till under 5 %. Nu är den över 8 %, och lägger vi till dem som
            är föremål för
          </note>
          <note n="4c3ca986">
            AMS omvårdnad m.m. kommer vi upp till närmare
          </note>
          <note n="04756f44">
            13 %.
          </note>
          <note n="9ea5a841">
            Egentligen är läget ännu värre. Lägger man till latent arbetssökande,
            invandrare m.fl. är den verkliga arbetslösheten i Sverige över
            20 %. Mer än var femte person som kan, vill eller borde arbeta
            gör det inte.
          </note>
          <note n="fe1fcf24">
            Över en miljon människor saknar ett riktigt jobb.
          </note>
          <note n="b33ddb2f">
            Om löftet att halvera arbetslösheten över huvud taget skall ha
            någon trovärdighet, krävs det en politik som får tusen och åter
            tusen människor att våga satsa sin tid, sin skaparförmåga och
            sin ekonomi på arbete och företagande. Men kan Göran Persson säga
            mig hur man skall få människor att bjuda till, om de inte själva
            får behålla ens hälften av vad insatsen är värd?
          </note>
          <note n="f12bd616">
            Vi moderater vill forma ett samhälle där människors vilja till
            arbete, företagande och förkovran ger utrymme för växt i alla
            avseenden, ett samhälle där människor betyder mer och politik
            mindre. Vi vill möta den dåliga tillväxten och arbetslösheten
            med besparingar inom den offentliga sektorn, med sänkta skatter
            på arbete, företagande och sparande, med avreglering, privatisering
            och konkurrensutsättning.
          </note>
          <note n="a4452fc7">
            Detta är inte några mål i sig. Men förändringar i den riktningen
            öppnar för fler företag, nya jobb och därmed ökad välfärd i landet.
          </note>
          <note n="52891b1b">
            Till de extra kostnader som konjunkturavmattningen orsakar skall
            tydligen också komma många miljarder för att i förtid avveckla
            kärnkraftverk.
          </note>
          <note n="94913c89">
            Mycket har hänt på energiförsörjningens område sedan folkomröstningens
            dagar. Det finns nu en internationell marknad för elektricitet,
            vilket ytterligare inskärper det orimliga i att politiker beslutar
            hur elkraft bäst skall produceras. Vinterkylan har visat att vi
            ingalunda har ett elöverskott - tvärtom har vi tidvis tvingats
            importera elkraft från grannländer, t.o.m. från risiga reaktorer
            av Tjernobyltyp.
          </note>
          <note n="7172760f">
            Mot denna bakgrund framstår energidebatten i
          </note>
          <note n="458f2077">
            Sverige av i dag som ett renodlat politiskt spel. Energikommissionen
            kom fram till att ett bortre parentestecken för kärnkraften vid
            2010 inte är realistiskt.
          </note>
          <note n="0df4b4a4">
            Men man bortsåg från den gamla skrivregeln att finns det inte
            något bortre parentestecken, behövs det inte heller något främre;
            det blir meningslöst. Det finns utrymme för att avveckla en reaktor
            under innevarande mandatperiod, hette det. Trots att LO kraftfullt
            har hävdat motsatsen, instämmer den socialdemokratiska partiledningen
            och regeringen. Varför är inte Göran
          </note>
          <note n="3fe57ff2">
            Persson lika lyhörd för LO i denna fråga som när facket företräder
            vänsterståndpunkter i stil med att höja ersättningsnivån i socialförsäkringarna?
          </note>
          <note n="e1b52403">
            Att i förtid avveckla kärnkraften är ett säkert sätt att fördärva
            landets ekonomi, att slå ut jobb och att sänka välfärden. Det
            är också ett säkert sätt att fördärva miljön. Utsläppen av koldioxid
            och luftföroreningar ökar. De förhoppningar som fanns vid folkomröstningen
            1980 om att utveckla konkurrensdugliga förnybara energikällor
            har hittills kommit på skam. Då återstår endast fossila bränslen
            med de miljöstörningar de medför eller köp av elkraft utifrån
            - kanske alstrad i dåliga reaktorer.
          </note>
          <note n="7055d5af">
            Det finns inget som politiskt tvingar Göran Persson att under
            mandatperioden avveckla ett kärnkraftsaggregat. Pålitliga opinionsstudier
            visar att en majoritet av svenska folket vill använda kärnkraften
            så länge det är ekonomiskt och säkerhetsmässigt försvarbart. Facket,
            näringslivet och nu även LRF stöder den linjen. Är Göran Persson
            beredd att avstå från ett politiskt beslut i den här frågan och
            låta marknaden bestämma takten för kärnkraftens avveckling inom
            de ramar som hårda säkerhetskrav ställer?
          </note>
          <note n="908036a0">
            Viktigt för framtiden är också att Sverige kan spela en konstruktiv
            roll i det europeiska samarbetet.
          </note>
          <note n="478d8334">
            Den djupa sprickan i det socialdemokratiska partiet har tyvärr
            fått till följd att Sveriges linje i Europa präglas av symbolhandlingar
            med avsikt att lugna opinionen på hemmaplan.
          </note>
          <note n="d77a7a03">
            Inom EU pågår just nu förberedelserna för den ekonomiska och
            monetära unionen, EMU. Vi borde i
          </note>
          <note n="e60cba34">
            Sverige snabbt se till att ställa vårt hus i ordning, inte bara
            genom att genomföra ett trovärdigt konvergensprogram utan också
            genom att snarast möjligt besluta om ökat oberoende för Riksbanken;
            det skulle betyda mycket för att sänka räntan och stärka kronan.
          </note>
          <note n="3a850ad2">
            Under sin förra statsrådstid arbetade den nye finansministern
            Erik Åsbrink i den riktningen. Jag hoppas att kyliga vänstervindar
            i det socialdemokratiska partiet inte skall skrämma honom från
            att fullfölja den linjen.
          </note>
          <note n="9279371c">
            I slutet av denna vecka startar EU:s regeringskonferens i Turin.
            En regeringskonferens kan bäst beskrivas som ett slags grundlagsberedning.
            Den skall främst se över institutioner och beslutsprocesser, inte
            minst med sikte på ökningen av antalet medlemsländer från ursprungligen
            sex, över dagens 15 till möjliga kanske 30 någon bit in på 2000-talet.
            Att bädda för det europeiska samarbetets utvidgning till de nya
            demokratierna i Central- och Östeuropa är den i särklass viktigaste
            uppgiften vid regeringskonferensen. I
          </note>
          <note n="b4c0c983">
            ljuset av de oroande signaler som hörs inför det förestående
            presidentvalet i Ryssland, är EU:s snabba utvidgning österut angelägen,
            inte minst från säkerhetspolitiska synpunkter.
          </note>
          <note n="cdfc7163">
            Även här hemma i Sverige har vi anledning att noga följa utvecklingen
            i Ryssland. Dumans beslut att olagligförklara Sovjetunionens upplösning
            är ett av många oroande tecken. Regeringen drar på sig ett stort
            ansvar, om den i den labila situation som råder verkligen genomför
            den nedrustning som i princip beslutades i höstas.
          </note>
          <note n="0aa8f77f">
            Fru talman! Det talas nu mycket om att nedskärningar av sociala
            utgifter raserar välfärden. Medierna har ständigt nya uppgifter
            om hur olika familjer och landsdelar drabbas. Och utan tvivel
            är försörjningen ett stort problem för många. Höjda skatter, minskade
            bidrag, oro för jobben eller kanske t.o.m. arbetslöshet präglar
            vardagen.
          </note>
          <note n="70492141">
            Men dessa problem kan inte lösas med omfördelning. I stället
            är det en resursfråga. Välfärd är inte något som bara finns där
            för oss politiker att fördela.
          </note>
          <note n="701480d6">
            Välfärd måste först skapas. Det sker genom enskilda människors
            arbete och företagande. Vi politiker kan inte skapa välfärd. Vår
            uppgift är att skapa gynnsamma villkor för produktiva insatser
            som i sin tur leder till välfärd.
          </note>
          <note n="62802cb1">
            Trygghet och välfärd handlar således i grunden om tillväxt. Vad
            det nu gäller är att skapa gynnsamma förutsättningar för alla
            att verka här i Sverige. Men då måste det också löna sig att starta
            och utvidga verksamhet i vårt land, och minst lika viktigt: Vi
            måste tillåta dem som får de nya jobben att behålla så mycket
            att de kan leva på sin lön och t.o.m. bygga upp ett sparande som
            trygghet för framtiden.
          </note>
          <note n="fb35a546">
            Genom att föra en konsekvent oppositionspolitik avser vi moderater
            att visa vad som är alternativet i svensk politik. Vi skall visa
            hur det skapas bättre förutsättningar för tillväxt, fler företag
            och nya jobb, hur vi kan få en arbetsmarknad, där lagar, skatter
            och fack inte låser människor ute, hur Sverige kan spela en konstruktiv
            roll i det europeiska samarbetet och hur
          </note>
          <note n="27d4c164">
            Sverige åter skall bli rikt, såväl ekonomiskt som socialt och
            kulturellt.
          </note>
          <note n="59f98ec4">
            Vi välkomnar alla goda krafter som vill sträva mot dessa mål
            i en allians för förnyelse av Sverige.
          </note>
          <note n="44c8ae36">
            (Applåder)
          </note>
          <note n="3fa37867">
            Anf. 2 OLOF JOHANSSON (c)
          </note>
          <note n="238b3312">
            Fru talman! Först vill jag välkomna den nye statsministern och
            hans lag - alla är inte här, ser jag, men ändå - till deras nya
            viktiga ämbeten. För att något balansera den bild som gavs av
            föregående talare skulle jag vilja nämna några ekonomiska nyckeltal,
            som det finns anledning att erinra sig med anledning av det som
            har hänt under det senaste året, dvs. sedan förra våren.
          </note>
          <note n="7c6a93b1">
            Sedan förra våren har den långa räntan pressats tillbaka med
            mer än tre procentenheter. Det betyder miljardbelopp för de företag
            som måste nettolåna.
          </note>
          <note n="db539ceb">
            Bara för jord- och skogsbruket, som jag har en preciserad siffra
            för, betyder det 900 miljoner kronor i sänkta lånekostnader. De
            rörliga bostadsräntorna är nu de lägsta sedan systemet infördes.
            Samtidigt får den som lägger om ett femårigt bolån på en halv
            miljon kronor i dag 1 200-1 300 kr lägre månadskostnad jämfört
            med 1991. Bytesbalansen, våra samlade affärer med omvärlden, visar
            för förra året ett överskott på 35 miljarder kronor. Handelsbalansen
            för februari uppvisade ett överskott på 9,5 miljarder kronor,
            vilket var över förväntan. Inflationen är nu nere på 1,7 % på
            årsbasis i februari. Livsmedelspriserna har trots olyckskorparnas
            kraxande sänkts i enlighet med matmomssänkningen enligt Statistiska
            centralbyråns senaste mätning. Maten har blivit ca 400 kr billigare
            per månad för en tvåbarnsfamilj.
          </note>
          <note n="430d206b">
            Det är klart att vi har anledning att också se på hur problemen
            ser ut. Det är en självklarhet. Därför är det viktigt att regeringsförklaringen
            faktiskt lämnar ett betydande utrymme för samarbete i konstruktiv
            anda kring centrala frågor för Sveriges framtid. Det är en klok
            utformning av regeringsförklaringen som statsministern valt. En
            minoritetsregering kan rimligen inte låsa sig i varje detalj när
            det gäller vilka medel som skall användas för att uppnå resultat.
          </note>
          <note n="adcfc74a">
            I likhet med tidigare kommer Centerpartiet även framgent att
            uppträda som ett konstruktivt oppositionsparti. Jag vill understryka
            till samtliga partier i denna kammare att det här inte är någon
            monopolsituation. Andra partier med förmåga att ta ansvar borde
            inta samma position. Sverige behöver mer av samarbete och mindre
            av konfrontation.
          </note>
          <note n="9a0f3e12">
            Vi har ett stort ansvar här i riksdagen för att skapa politisk
            stabilitet. Vi har ett stort ansvar för att skapa förutsättningar
            för fler jobb, så att människors vilja till arbete och egen försörjning
            kan tas till vara. Vi har ett stort ansvar för att hantera de
            offentliga finanserna så att Sverige har eget självbestämmande
            över framtiden och inte hamnar i klorna på internationella långivare.
          </note>
          <note n="72b8b1b5">
            Vi har i denna kammare ett stort ansvar för att skapa en ekologiskt
            hållbar utveckling och inte lämna över en obetald miljöskuld till
            kommande generationer.
          </note>
          <note n="7c4804c1">
            För att klara detta krävs förmåga till konstruktivitet i medel
            och detaljer, men allra mest förmåga att se helheten.
          </note>
          <note n="0f972685">
            Ekonomiskt självbestämmande förutsätter disciplin i hanteringen
            av de offentliga finanserna. Det finns inget utrymme för skattesänkningar
            eller nya reformer för pengar som inte finns. Finansiering är
            nödvändig. De gemensamma resurserna måste inriktas på mer av grundtrygghet
            när den totala kakan är knapp. Vi måste särskilt se till dem som
            har de smalaste ekonomiska marginalerna. Det är där det behövs
            förstärkt trygghet. Finansieringen bör ske genom sänkt ersättningstak
            för dem som tjänar mest.
          </note>
          <note n="88a575fa">
            Hållbar ekonomisk tillväxt förutsätter varsamhet med naturresurserna
            och att människans verksamhet respekterar naturens egna gränser.
            Det har tyvärr funnits en benägenhet under gångna år att inteckna
            framtiden och inte tala om hur man skall betala. Projekt som Dennispaketet
            och Öresundsbron är den sortens projekt där man vältrar över kostnaderna
            på framtiden, helst med statlig garanti som grund. Detta är på
            samma sätt som statsskulden en inteckning i framtiden.
          </note>
          <note n="3a1f602e">
            Nya jobb förutsätter fortsatt sänkt ränta, ett gott företagarklimat
            och fler företagare. Jobben kan inte kommenderas fram i statlig
            regi. Särskilda resurser bör riktas till kvinnliga företagare
            och invandrarföretagare.
          </note>
          <note n="ce77addc">
            Vi kunde höra i nyheterna i morse hur ALMI Företagspartner skapat
            3 000 nya jobb via det stöd för kvinnligt företagande som vi har
            varit med om att höja.
          </note>
          <note n="e6ea3711">
            Byggande och omställning av energisystemet inom ekologiskt hållbara
            ramar skall prioriteras. Det skapar förutsättningar för nya jobb
            i Sverige, till skillnad från den fullständigt ansvarslösa och
            långsiktiga import av miljöskadliga energiråvaror som vi har ägnat
            oss åt i detta land under decennier.
          </note>
          <note n="65f1279c">
            Fru talman! Vid riksmötets början underströk jag för Centerpartiets
            del att kampen mot arbetslösheten är en avgörande viktig kamp
            som måste vinnas. Arbetslöshet är och förblir ett slöseri med
            mänskliga resurser. Mot den bakgrunden vill jag understryka fyra
            viktiga områden där resultat måste nås. Den politik vi står för
            är inget kravlöst stöd. Den är ett erbjudande om ett krävande
            samarbete.
          </note>
          <note n="6b200ba6">
            Saneringen av statens finanser måste fullföljas.
          </note>
          <note n="f46edf23">
            Räntan måste ned ytterligare. Bara med stabil ekonomi kan välfärden
            garanteras och de nya jobben tillskapas. Det är också förutsättningen
            för ökat byggande.
          </note>
          <note n="5cc6b792">
            Energisystemet måste ställas om. Avvecklingen av kärnkraften
            ger Sverige nya möjligheter att nå en tätposition i miljöteknikutvecklingen.
            Inhemska miljövänliga energikällor som främst bioenergi ger bättre
            miljö och fler jobb i Sverige. Det är väl bara traditionalister
            i ordets sämsta mening som håller kvar vid det som visar sig inte
            hålla måttet.
          </note>
          <note n="3529c45e">
            Ett par hundra miljarder kronor behöver investeras den närmaste
            15-årsperioden. Jag noterar särskilt de formuleringar som finns
            i regeringsförklaringen som hänvisar till 1991 års uppgörelse
            mellan Centern,
          </note>
          <note n="0f1bb870">
            Socialdemokraterna och Folkpartiet, dvs. tre partier som vid
            den tidpunkten var beredda att ta ansvar. Man hänvisar också till
            Energikommissionens betänkande.
          </note>
          <note n="1fbe5f23">
            Vi är också fortsatt beredda att ta ansvar. Energisystem är ingenting
            som ändras mellan valperioderna.
          </note>
          <note n="a7b64c06">
            Det förutsätter att det finns breda politiska majoriteter och
            partier som är beredda att svara upp mot vad svenska folket har
            sagt i folkomröstningen.
          </note>
          <note n="ec4e0df4">
            Skatteväxling måste genomföras. För att främja de små och medelstora
            företagen krävs skattelättnader utöver riskkapitalavdragen och
            den återinförda kvittningsrätten, som vi redan har verkställt.
            Byråkrati och krångel måste minskas, och den arbetsrättsliga lagstiftningen
            måste förenklas och moderniseras. Centerpartiet har som mål för
            politiken ett fördubblat antal kvinnliga företagare och ett fördubblat
            antal egenföretagare vid sidan av jordbruket. Skatteväxlingen
            bör omfatta 25 miljarder i högre miljöskatter och 25 miljarder
            i lägre skatt på jobben fram till år 2000.
          </note>
          <note n="434dd9c6">
            Hela Sverige måste leva och utvecklas. Landsbygdsriksdagen den
            gångna helgen samlade representanter för 3 500 olika lokala utvecklingsgrupper.
            Deras besked till denna kammare är inte begäran om särskilda bidrag
            eller särskilt stöd. Beskedet är i stället ett krav på ökade möjligheter
            att själva och tillsammans utveckla sina bygder. Detta förutsätter
            en trafikpolitik som inte sätter storskaliga motorvägar och broar
            i centrum, en satsning på de små och medelstora högskolorna, en
            fortsatt utveckling av IT-tekniken över hela landet. Jag vill
            särskilt nämna överenskommelsen om att satsa på ett marknät för
            digitala TV-
          </note>
          <note n="21cf8ecb">
            sändningar, som gör Sverige rundare även för datatrafiken. Det
            behövs vidare en jordbrukspolitik som utnyttjar EU:s miljöstöd
            och en bioenergisatsning som får bygderna att blomstra. Så hålls
            också landskapen öppna.
          </note>
          <note n="d4f5cb88">
            Fru talman! Det vore naturligtvis den enklaste sak i världen
            att ställa sig vid sidan av och undandra sig ansvar, ropa högt
            och aldrig behöva kompromissa om ett endaste kommatecken. Det
            gemensamma ansvaret bjuder att partiegoism i stället läggs åt
            sidan när det är ett allvarligt läge för nationen. Vi är inte
            uppe med båda fötterna på fast mark ännu.
          </note>
          <note n="c09f1666">
            Jag skulle vilja rikta en maning till dem som inte har denna
            inställning, som ser opposition som ett självändamål. De bör betänka
            att det finns mycket litet av regeringsmakt att dela på 1998 om
            vi inte klarar situationen under denna valperiod.
          </note>
          <note n="6330da47">
            Sveriges ekonomi behöver en fast kurs. Arbetslösheten måste pressas
            ned. En konstruktiv oppositionspolitik innebär kritik när det
            är befogat, men också att ta ansvar. Centerpartiet kommer att
            fullfölja det samarbete som vi inlett med den socialdemokratiska
            regeringen för snart ett år sedan, främst när det gäller ekonomisk
            politik, försvars- och säkerhetspolitik. Så kan politiken stabiliseras
            genom en allt stabilare ekonomi. Så kan förutsättningarna för
            nya jobb förbättras och arbetslösheten bekämpas. De flesta ekonomiska
            kurvor pekar rätt, men man skall som bekant inte sälja skinnet
            innan björnen är skjuten.
          </note>
          <note n="44c8ae36">
            (Applåder)
          </note>
          <note n="03030f73">
            Anf. 3 LARS LEIJONBORG (fp)
          </note>
          <note n="98d3a437">
            Fru talman! Överallt stöter man på arbetslösheten.
          </note>
          <note n="84cbeaa0">
            Jag har släktingar som är arbetslösa. Jag har goda vänner som
            är arbetslösa. När jag är på folkpartimöten träffar jag arbetslösa.
            När jag är ute och reser träffar jag arbetslösa. Jag kan inte
            minnas att vi någonsin varit i denna situation.
          </note>
          <note n="7aabf9a9">
            Varje arbetslös har naturligtvis sin egen historia.
          </note>
          <note n="ad2b5061">
            En del klarar sig bra. Hos andra märks desperationen allt tydligare.
          </note>
          <note n="e69ce80d">
            Hos mig väcker möten med arbetslösa ofta starka känslor, dels
            av vanmakt - jag känner mig otillräcklig för att jag så sällan
            har något tips eller ett gott råd att ge som kan hjälpa personen
            jag träffar - dels av ilska riktad mot hela systemet inklusive
            alla oss politiker som lyckats organisera samhället så illa att
            duktiga intelligenta plikttrogna kreativa människor inte får vara
            med och göra nytta för andra.
          </note>
          <note n="8ab637ad">
            Detta är ett kollektivt vanvett som helt enkelt inte får fortsätta.
          </note>
          <note n="bd88b900">
            Vi har sagt från Folkpartiet att vi måste vara beredda att göra
            allt för att hitta vägar bort från massarbetslösheten. Vi, politikerna,
            måste vara beredda att ompröva gamla sanningar och vända på varje
            sten i sökandet efter lösningar som kan ge resultat.
          </note>
          <note n="f3e417c7">
            Sanningen är att mycket av Sveriges problem beror på en oförmåga
            att förnya samhället. Många strukturer är skapade för det gamla
            samhället och hindrar oss nu i språnget till det nya.
          </note>
          <note n="c1159482">
            Paradoxalt nog är dessa strukturer ofta skapade för att ge trygghet,
            men nu blir de det största hotet mot tryggheten därför att de
            hindrar oss från att anpassa oss till nya förutsättningar och
            ny konkurrens.
          </note>
          <note n="b20377fa">
            Ta detta med arbetsrätten, som redan har nämnts.
          </note>
          <note n="6e4c8992">
            Den formades en gång i tiden - och Folkpartiet var medverkande
            - efter stabila industriföretag och är följaktligen ganska dåligt
            anpassad till IT-samhällets snabbrörliga tjänsteföretag och till
            en arbetsmarknad där människor ofta byter jobb och anställningsformerna
            varierar.
          </note>
          <note n="f801d1ed">
            Eller ta företagsskatterna, som också har nämnts.
          </note>
          <note n="d0c423a6">
            Även de är i stor utsträckning konstruerade för varuproducerande
            företag med stora avskrivningsmöjligheter och investeringsfonder
            - och dessutom med stora ekonomiavdelningar som kan hantera blankettfloran
            från myndigheterna. Många av dagens småföretagare knäcks av regelraseriet
            och skattehöjningarna.
          </note>
          <note n="d970baa9">
            Och nu har det senaste påfundet med momsinbetalningar varje månad
            kommit, som hotar att knäcka ännu fler.
          </note>
          <note n="1dc368ac">
            Eller ta skolan. Den nye statsministern och jag har ju ett visst
            förflutet i utbildningspolitiken, och Folkpartiet har förvisso
            också ett medansvar för hur dagens skola har utformats. Men är
            inte sanningen den att vi byggt en skola för löntagare? Hur mycket
            uppmuntrar vi egentligen blivande företagare? Är det inte dags
            att sätta starta eget på schemat om vi menar allvar med att morgondagens
            samhälle skall sprudla av entreprenöranda och nya idéer?
          </note>
          <note n="ab5cb824">
            Eller ta till sist den offentliga sektorn. Den byggdes ju en
            gång i tiden upp för myndighetsutövning.
          </note>
          <note n="902ebb7d">
            Det var domare och skattefogdar. I vår tid har den offentliga
            sektorn främst blivit en serviceorganisation för vård och utbildning.
            Men faktum är att den har behållit mycket av myndighetsutövningens
            kultur, utan valfrihet och utan konkurrens.
          </note>
          <note n="bfc50388">
            Allt det här som jag nu har nämnt tror jag är sådant vi måste
            vara redo att förändra om vi skall få ett samhälle som är så flexibelt
            att det uppstår nya jobb i minst samma takt som gamla slås ut.
          </note>
          <note n="00b0eab1">
            Det är helt enkelt så att om vi skall kunna slå vakt om tryggheten
            måste vi lära oss att leva med förändringen. Det är därför Sverige
            måste förnyas. Jag är traditionalist när det gäller värden. Vi
            skall slå vakt om grundläggande värderingar om respekt för allas
            lika värde, om solidaritet och tolerans. Men jag är en övertygad
            förnyare när det gäller medlen att klara de här värdena. Även
            om vissa traditionalister vägrar inse det ligger nämligen tryggheten
            just i öppenheten för förändringar.
          </note>
          <note n="08a76d2b">
            När jag lyssnade till regeringsförklaringen i fredags satt jag
            därför särskilt och lyssnade efter signaler om förnyelse. Finns
            här någon antydan till nytänkande, någon trumpetstöt som manar
            till uppbrott? Det borde egentligen vara så. Socialdemokratins
            ledarskifte är ju också ett generationsskifte. Men jag hörde ingen
            sådan signal, inget konkret som skulle kunna tända hoppet hos
            en arbetslös.
          </note>
          <note n="7a932a43">
            Vi är beredda att pröva allt. Är ni beredda att pröva någonting?
          </note>
          <note n="1c5b5c5b">
            Det här med att inrätta ett inrikesdepartement och att lösa företagens
            kapitalbehov med en ny pensionsfond - för mig är det mera 1950-tal
            än 2000-tal. Att samverka med Bondeförbundet är också 1950-tal.
            På den tiden var det grispremier och 1 öre mer för mjölken - nu
            är det mjölkkvoter och sänkt matmoms. Men det Sverige behöver
            är inte mer genomslag för särintressen. Vi behöver framtidstänkande,
            förmåga att skapa bra förutsättningar för entreprenörer och mod
            att reformera den offentliga sektorn.
          </note>
          <note n="80e18cff">
            Under det halvår det har tagit för Socialdemokraterna att byta
            ledare har utsikterna för svensk ekonomi försämrats. Arbetslösheten
            är högre. Tillväxten är sämre. Statsfinanserna är sämre. Nyföretagandet
            har minskat. Det har varit förödande för Sverige att landet har
            saknat ledning under så lång tid.
          </note>
          <note n="c2d87dd0">
            Hittills under mandatperioden har väljarflödena, om man får tro
            opinionsmätningarna, främst skett inom det vi kan kalla det rödgröna
            blocket, dvs. Socialdemokraterna, Miljöpartiet och Vänsterpartiet.
          </note>
          <note n="75ec872b">
            Jag tror att vi framöver kommer att få se opinionsrörelser från
            Socialdemokraterna åt mitten. I takt med att människor ser att
            den nuvarande politiken misslyckas kommer de att vända sig till
            ett realistiskt alternativ som står för det de sökte hos Socialdemokraterna
            men inte fick, nämligen fler jobb och ett engagerat försvar av
            välfärden.
          </note>
          <note n="bdbb4d10">
            Det vi nu ser inom socialdemokratin är traditionalisternas triumf.
            Perssonplanen var en eftergift åt traditionalisterna. Partikongressen
            körde över förnyarna. Regeringsdeklarationen i fredags innehöll
            inget nytänkande.
          </note>
          <note n="427955b6">
            Men, skriver en ledarskribent i Dagens Nyheter i morse, se på
            de nya ministrarna! De är ju förnyare.
          </note>
          <note n="c0d3583f">
            Då är det bara att påminna om att i politiken är det framför
            allt gärningarna som räknas. Vi har sett tidigare exempel. Bl.a.
            Kjell-Olof Feldt och Odd Engström har försökt förnya men fått
            ge upp därför att trycket blivit för stort.
          </note>
          <note n="9ca5610a">
            Både Mona Sahlin och Widar Andersson har redan råkat ut för att
            prominenta partivänner med avsky kallat dem för folkpartister
            - eller åtminstone deras åsikter för folkpartistiska. Det är dags
            för förnyarna inom socialdemokratin att inse att många av dem
            faktiskt hör hemma i Folkpartiet.
          </note>
          <note n="5a910aac">
            Vi är aldrig avvisande till kompromisser för Sveriges bästa,
            och jag hoppas fortfarande att regeringen är öppen för konstruktiva
            diskussioner, t.ex. om en realistisk energipolitik. Men ju närmare
            nästa val vi kommer, desto viktigare kommer det att vara för oss
            att arbeta för ett sådant valresultat att det skapas förutsättningar
            för en liberal förnyelse av Sverige. Det kräver bl.a. att vi lyckas
            övertyga många som röstade socialdemokratiskt 1994 om att de egentligen
            hör hemma hos Folkpartiet.
          </note>
          <note n="23e04055">
            Med den inriktning regeringspolitiken fått genom
          </note>
          <note n="4aea4909">
            Göran Perssons regeringsförklaring borde förutsättningarna för
            det vara goda.
          </note>
          <note n="44c8ae36">
            (Applåder)
          </note>
          <note n="5369677b">
            Anf. 4 GUDRUN SCHYMAN (v)
          </note>
          <note n="c2ee3a69">
            Fru talman! När man lyssnar till Lars Leijonborg skulle man nästan
            kunna tro att det handlar om valrörelsen 1998, men vi har inte
            kommit dit ännu.
          </note>
          <note n="6e56fcfd">
            Jag skall också ta tillfället i akt, precis som Olof
          </note>
          <note n="8da61942">
            Johansson, att hälsa den nya regeringen och de nya ministrarna
            välkomna. Jag hoppas att ni kommer att göra ett utomordentligt
            arbete i stor kreativitet för att skapa rättvisa i Sverige. Jag
            hoppas på samarbete i många viktiga frågor, framför allt när det
            gäller att få ned arbetslösheten och att stå upp för att vi skall
            ha en generell välfärd i det här landet och inte någon form av
            grundtrygghet och fattigvård och privata försäkringar för de redan
            rika. Jag hoppas att vi är överens om dessa arbetarrörelsens grundläggande
            värderingar.
          </note>
          <note n="b394587e">
            Jag tänkte göra en liten betraktelse över det nya persongalleriet,
            av ett visst skäl, som gör att jag är något oroad. Inspirationen
            fick jag av en bok som heter Under det rosa täcket. Jag tänkte
            att vi inte skulle ägna den här partiledardebatten åt att upprepa
            väl kända ståndpunkter, utan att vi i stället skulle se den som
            en frågestund för att lätta litet på regeringens täcke, eftersom
            vi inte fick så mycket konkret i regeringsdeklarationen. Och rosa
            är kanske den färg som man i dagsläget skall sätta på regeringen.
            Jag tycker också att det är intressant ur en feministisk synpunkt,
            eftersom den här boken handlar om det, att se på hur det ser ut
            med arbetsfördelningen i regeringen. Jag måste säga att jag är
            oroad.
          </note>
          <note n="3b97ea80">
            Vi har ju fått en statsminister som har varit finansminister,
            och jag är rädd för att han kommer att fortsätta att vara det.
          </note>
          <note n="2b65052f">
            Vi har fått en finansminister som tidigare har sysslat med finanser
            på ett sätt som inger oro hos många i detta land. Han är en av
            arkitekterna bakom den skattereform som tog bort en stor del av
            rättvisan i vårt skattesystem, vilket i klartext medförde att
            de som hade höga inkomster fick sänkt skatt och att de som hade
            låga inkomster inte fick sänkt skatt men däremot höjda hyror och
            höjningar av en massa andra avgifter. Man tog bort progressiviteten
            och rättvisan.
          </note>
          <note n="6f2c782f">
            Detta kostade statskassan mellan 30 och 40 miljarder kronor i
            minskade intäkter. Utredningar har visat på detta, så det är ingenting
            som jag bara hittar på. Han skall nu fortsätta.
          </note>
          <note n="51485a7d">
            Till sitt förfogande har han också Thomas Östros, som är känd
            som en stark ivrare för avreglering, bl.a.
          </note>
          <note n="c354ab69">
            av arbetsmarknaden, för minskat ansvar för politiken, mer av
            beslutande åt den s.k. marknaden och arbetsmarknadens parter.
            Det oroar mig.
          </note>
          <note n="6277704b">
            Förutom den här trion är det också Leif Pagrotsky, som jag har
            lärt känna genom ett gott samarbete men som jag vet är Göran Persson
            mycket trogen i alla avgörande frågor.
          </note>
          <note n="a7afc17e">
            Detta innebär att vi har fyra s.k. vise män, och jag betvivlar
            deras vishet och klokhet när jag ser hur finanserna har bedrivits
            det senaste året och vilka effekter det har fått för oss kvinnor.
          </note>
          <note n="1c4f3536">
            Jag skulle vilja ställa en fråga till Göran Persson:
          </note>
          <note n="5934e87e">
            Tror Göran Persson att den här manliga dominansen vad gäller
            finansen har någon som helst betydelse för möjligheterna till
            en bra jämställdhetspolitik? Jag ställer den frågan därför att
            jag naturligtvis inte tvivlar på att det har betydelse och därför
            att jag tror att det har en negativ betydelse.
          </note>
          <note n="01b4af9a">
            De kvinnliga statsråden är satta att spara. Han som skall ha
            hand om kommuner och landsting, som är kvinnornas arbetsmarknad,
            heter Jörgen Andersson.
          </note>
          <note n="4c507db8">
            Han som skall skapa de nya jobben - det skall vara många nya
            kvinnliga företagare, sägs det - är också en man. Kvinnorna skall
            spara. Den som försvarar nationens gränser är en man. Vem försvarar
            välfärdens gränser? Det är i alla fall ingen man. Jag hoppas att
            det är en stark kvinna.
          </note>
          <note n="2c444ca6">
            Detta var vad jag ville säga om jämställdhetsfrågorna.
          </note>
          <note n="ade08210">
            Det är tre områden som jag skulle vilja diskutera med statsministern
            och försöka få litet mera besked om än vad vi kan utläsa av regeringsdeklarationen.
          </note>
          <note n="b16dfbe8">
            Den första frågan gäller naturligtvis arbetslösheten. Inom ramen
            för möjliga lösningar för att få ned arbetslösheten, som jag ser
            det, måste vi tänka nytt och söka nytt, eftersom vi ser att den
            traditionella ekonomiska tillväxten, utmätt i BNP och siffror
            och procentsatser, inte ger jobb. Vi måste därför tänka oss nya
            lösningar.
          </note>
          <note n="51befff5">
            En fråga som jag då vill diskutera är just kommuner och landsting.
            Där menar jag att den socialdemokratiska kongressen har fattat
            vissa beslut. Det har åtminstone återgivits som beslut som går
            i den riktningen att man lättar litet på trycket för kommunerna,
            att kommunerna kanske skall kunna få växa litet grand i alla fall,
            åtminstone nästa år kanske, för att undvika uppsägningar. Det
            är bra.
          </note>
          <note n="3d3a2c56">
            Men i konvergensplanen och i de långsiktiga ekonomiska planerna
            finns det ett minskat utrymme för kommuner och landsting, Göran
            Persson. Det står minus framför siffrorna. Också framför de siffror
            som är beräknade med tillväxt i landet i övrigt står det minus.
            Jag har papperen här: Privat konsumtion ökar, och offentlig konsumtion
            minskar, enligt huvudalternativet med 0,6 % och enligt högtillväxtalternativet
            med 0,4 %. Så ser det ut: Offentlig konsumtion minskar 1996, 1997
            och 1998.
          </note>
          <note n="bf04a513">
            Även om man nu skjuter på balanspunkten för kommunerna och förhindrar
            nya uppsägningar - det kan lösas genom avgångar, naturlig avgång
            osv. -
          </note>
          <note n="b4d3eea6">
            saknas ändå jobben, Göran Persson. Det är 20 000,
          </note>
          <note n="4a018ab2">
            30 000, 40 000 eller 50 000 jobb - vi vet inte hur många - som
            försvinner, i den gemensamma sektorn, ur vår gemensamma välfärd,
            ur vår vardagstrygghet, som vi kvinnor är helt beroende av. Det
            är vår arbetsmarknad, och vi behöver den som en fungerande verksamhet,
            för att vi skall kunna sköta våra andra jobb, t.ex. att stå här.
          </note>
          <note n="f9947c3f">
            Det är inte bara så att man förhindrar att människor blir uppsagda,
            utan man blockerar också nya, viktiga och riktiga jobb. De kommer
            inte tillbaka. Vi ser i AMS prognoser i dag att det som ökar är
            kvinnoarbetslösheten.
          </note>
          <note n="12df23b0">
            Det här går inte ihop. Om man menar allvar med diskussionen om
            kommuner och landsting, dvs. att de skall få ett ökat utrymme,
            måste regeringen ta sig ur detta EMU-grepp, den ekonomiska och
            monetära unionen, med dess konvergensprogram och planer.
          </note>
          <note n="552de0b7">
            Där hoppas jag på ett ihärdigt och bra samarbete, Olof
          </note>
          <note n="8668aa61">
            Johansson, eftersom jag vet att vi är överens i den frågan. Sverige
            skall inte vara medlem i EMU. Här har vi ett jättebra samarbetsprojekt
            mellan Centerpartiet och Vänsterpartiet, där vi tillsammans kan
            inspirera den socialdemokratiska regeringen till detta stordåd,
            att inse att hela idén med en ekonomisk och monetär union, en
            gemensam ekonomisk politik för hela Västeuropa, är fullständigt
            befängd. Det leder till att vi låser fast oss i massarbetslöshet.
          </note>
          <note n="64da0e46">
            Den andra frågan är arbetstidsfrågan, som av någon för mig outgrundlig
            anledning inte nämns i regeringsdeklarationen. Det är mest vi
            kvinnor som har varit drivande i den frågan under de 20 år som
            den har diskuterats i Sverige, men nu börjar allt fler komma fram.
            Jag förstår inte varför regeringen inte tar upp detta som en viktig
            fråga.
          </note>
          <note n="57069eb6">
            Jag förstår helt enkelt inte vad ni är rädda för. När ni ser
            länderna runt omkring som går in på den här linjen, när ni ser
            ansökningarna från kommunerna runt om i Sverige där man vill gå
            in offensivt och arbeta med arbetstidsförkortningen som ett instrument,
            för att förutom att uppnå alla andra välfärdsvinster som finns
            i detta också skapa nya jobb, så verkar ni helt kallsinniga till
            detta. Jag måste säga att jag inte begriper det. Förut var alternativet
            en sjätte semestervecka för LO-kollektivet, då karlarna skulle
            jaga älg m.m., men det är inte riktigt på den nivån längre. Vi
            måste lyfta oss och säga att detta är en central välfärdsfråga,
            som också har positiva effekter på arbetslösheten. Jag väntar
            med spänning på att nu få höra hur ni har tänkt omkring detta.
          </note>
          <note n="3de41d36">
            Den tredje frågan som jag vill lyfta fram är miljöomställningen,
            som är en hjärtefråga för oss och som är en viktig fråga för Centerpartiet
            och för Miljöpartiet. Jag kan se att här finns ett samarbetsområde,
            där vi borde kunna vara kreativa. Det skall vara en miljöomställning
            som tar sikte på ett investeringsprogram för en hållbar utveckling,
            som tar sikte på att lösa allt från hur vi har det under diskbänken,
            med möjligheter att sortera våra sopor, till att bygga de nya
            energisystemen och transportsystemen, förändra konsumtionsmönster
            och produktionsmönster. Detta är ett samarbetsprojekt, där vi
            också skall involvera kommunerna.
          </note>
          <note n="b11012e0">
            Detta kräver att vi klart säger att vi nu ställer om energisystemen.
            Jag hoppas att den mening i regeringsdeklarationen där det står
            att avvecklingen av kärnkraften bör inledas under mandatperioden,
            åtminstone med en första reaktor, snarast ändras så att bör byts
            ut mot skall.
          </note>
          <note n="02f80096">
            Jag skulle vilja fråga Göran Persson hur diskussionerna går i
            regeringen omkring den här frågan, framför allt hur ni diskuterar
            i frågan om gasledningar som en möjlig övergång i den här avvecklingsprocessen.
            Eftersom vi i Vänsterpartiet är oerhört kritiska till detta skulle
            jag vilja höra hur ni har resonerat. Jag förstår att ni inte har
            några färdiga program, men jag antar att ni i alla fall har tänkt
            på omställningsprocessen och att ni skulle kunna lätta litet på
            förlåten. Det är alltså ett samarbetsprojekt som jag kan se.
          </note>
          <note n="3dddd20f">
            Jag skall nöja mig med detta. Jag hoppas att jag får svar på
            de här frågorna.
          </note>
          <note n="cffd9b6a">
            Jag skall också ta upp en sak som har gjort mig ledsen och som
            jag tycker är ett fattigdomsbevis för en socialdemokratisk regering,
            som säger sig vilja arbeta för internationell rättvisa och solidaritet.
            Det är att regeringen inte säger någonting om biståndet.
          </note>
          <note n="e6b77c08">
            Världen har krympt till att handla om världsdelen
          </note>
          <note n="4c8e3c9f">
            Europa. Världshaven har krympt till att handla om
          </note>
          <note n="282206f9">
            Östersjön.
          </note>
          <note n="1a63dee8">
            Jag vet, Göran Persson, att det faktum att man har låst fast
            biståndet, att man har frusit biståndet, kommer att innebära att
            i takt med en förmodad tillväxt ökar klyftan mellan enprocentsmålet
            och den verklighet som vi befinner oss i. Det är, enligt mitt
            sätt att se, ett fattigdomsbevis om vi i den heliga konvergensens
            namn skulle låta de fattigaste människorna i de fattigaste länderna
            i världen betala för vår materiella tillväxt. Det tycker jag vore
            en skam för en socialdemokratisk regering.
          </note>
          <note n="44c8ae36">
            (Applåder)
          </note>
          <note n="22dde221">
            Anf. 5 BIRGER SCHLAUG (mp)
          </note>
          <note n="219aa277">
            Fru talman! Ledamöter! Ni som sitter på läktaren, alla ni som
            lyssnar på radio eller ser på TV, orkar ni en stund till? Jag
            tycker att det börjar kännas som det alltid känns i de här debatterna.
            Det är samma argument.
          </note>
          <note n="a5997b4f">
            Jag skall börja med att hålla med Gudrun Schyman om en sak, nämligen
            att det är alldeles för många män som pysslar med ekonomi. Jag
            förstår att Gudrun
          </note>
          <note n="9ab6493f">
            Schyman gärna vill föra in Vänsterns ekonomiska talesman i den
            ekonomiska skara som styr regeringens ekonomi, nämligen Johan
            Lönnroth.
          </note>
          <note n="e7fd156d">
            I övrigt vill jag gratulera Göran Persson till att ha blivit
            president - förlåt, statsminister. Jag vill säga att jag väldigt
            mycket uppskattar Göran Perssons bildspråk. Det är mycket frodigt,
            mycket bra och mycket talande, tycker jag. I Aftonbladet för ett
            tag sedan uttryckte sig Göran Persson så här: EU är som en gammal
            förbränningsmotor. Den hackar och stånkar, men framåt kommer den.
          </note>
          <note n="1d1419d6">
            Jag tycker att det här är en bra liknelse över hela
          </note>
          <note n="67f84947">
            EU-projektet. Förbränningsmotorn - en 100 år gammal uppfinning.
            Det har inte hänt så mycket med den.
          </note>
          <note n="c272b7e4">
            Den går på bensin och olja, ändliga naturresurser, och släpper
            ut en mängd skit i avgasrören.
          </note>
          <note n="0c3ddda0">
            Min vision om samhället och min vision om internationellt samarbete
            är större än något som kan liknas vid en gammal hundraårig förbränningsmotor.
            Min vision är snarare solceller. Jag tror att det är där Göran
            Persson och jag skiljer oss mest åt.
          </note>
          <note n="2892b4e1">
            Jag är nämligen rädd för att Göran Persson saknar visioner och
            är mer förankrad i gårdagen och det gamla industrisamhället än
            vad som är nyttigt för
          </note>
          <note n="516dc23f">
            Sverige. Jag är livrädd för att Göran Persson när han talar om
            ett hållbart samhälle menar armerad betong, inte ett ekologiskt
            och socialt hållbart samhälle.
          </note>
          <note n="66e84fa9">
            Det som verkar ligga i Göran Perssons pipeline nu är satsning
            på fossilgas, statsbidrag till Öresundsbro och Dennispaket, sämre
            villkor för handikappade och ökade klyftor i samhället. Jag hoppas
            att mina farhågor inte besannas. Kanske jag får svar i dag som
            säger att jag målar i svart när det gäller Göran Perssons eventuella
            visioner om samhället.
          </note>
          <note n="7d090233">
            Men vad menas med ett ekologiskt hållbart samhälle? Vilka svar
            har Göran Persson på frågorna om trafiken, om den biologiska mångfalden,
            om kemikaliseringen, om jordbruket, som efter Centerns och
          </note>
          <note n="d99e4aea">
            Socialdemokraternas uppgörelse släpper ut ännu mer kväve till
            haven än tidigare?
          </note>
          <note n="06d8094f">
            Det blir en stor EU-debatt i morgon, så jag skall inte prata
            så mycket om EU. Men jag vill ändå ta upp
          </note>
          <note n="d2d7d2ba">
            "galna ko-sjukan" litet grand. Värre än "galna kosjukan" är nog
            EU:s galna regler som gör att vi i vårt land och i andra länder
            inte har rätten att kräva ursprungsmärkning på livsmedel. Detta
            är alldeles kopiöst, att man inte har den lagliga rätten att kräva
            ursprungsmärkning. Jag tycker att det är ytterligare ett skäl
            till att kräva en utträdesparagraf, så att svenska folket har
            en möjlighet att ta sig ur det här eländet.
          </note>
          <note n="f3ed5e8e">
            När det gäller EMU har Göran Persson dessutom sagt något mycket
            klokt: Medlemskap i EMU är mycket större än medlemskapet i EU.
            Det är en bra bild, för det är precis så det är. Medlemskap i
            EMU är större än medlemskap i EU. Det borde föranleda Göran Persson,
            som tyckte att det var okej med en folkomröstning om EU, att acceptera
            en folkomröstning om EMU. Vi är faktiskt överens om, som vingåkersbor
            vi båda är, att EMU är större än EU.
          </note>
          <note n="99e039b6">
            Jag skulle vilja ta upp fem stycken aktuella frågor, som på många
            sätt innebär ett nytänkande och något av en grön revolution.
          </note>
          <note n="9e1d482b">
            Jag skall börja med att prata om fastighetsskatten.
          </note>
          <note n="26f9a4a1">
            Jag menar att fastighetsskatten slår blint. Den läggs på fiktiva
            värden, fördyrar boendet och inskränker människors möjlighet att
            leva ett liv i frihet. Dessutom får den som satsar på energihushållning
            med energiglas i fönstren, miljövänlig uppvärmning osv. en högre
            fastighetsskatt. Är det verkligen vägen till ett hållbart samhälle,
            att låta dem som gör miljöinvesteringar få betala straffskatt?
            Är det det som är ett hållbart samhälle? Är det det som är vägen
            till ett hållbart samhälle? Måste inte Göran Persson liksom hela
            miljörörelsen inse att vi måste göra om fastighetsskatten?
          </note>
          <note n="00eb3562">
            Jag skulle dessutom vilja se en avveckling av fastighetsskatten
            för normala hushåll, kanske som en del av en skatteväxling. När
            energi- och miljöskatterna ökar vill vi att arbetsgivaravgifterna
            och egenavgifterna skall sjunka. Men kanske det också är dags
            att lägga in fastighetsskatten, för den slår blint. Det är inte
            rimligt att boendet skall beskattas på det sättet.
          </note>
          <note n="0201eb9a">
            Fråga två handlar också om boendet. Den handlar om demokrati
            och delaktighet. Det finns många bostadsområden i dag som inte
            är speciellt bra. Människor känner inte någon delaktighet, förstörelsen
            är stor och anonymiteten är ett mycket stort problem. På en del
            ställen, bl.a. i Malmö, har man försökt att öka delaktigheten
            och brukarinflytandet. Men svensk lagstiftning, uppbackad av mycket
            konservativa fackliga intressen, medför att de som tar ansvar
            genom att städa, hålla snyggt, byta lampor som går sönder, m.m.
          </note>
          <note n="8279caa0">
            åläggs en straffskatt om hyran sänks som tack för hjälpen. Lagstiftningen
            måste ändras så att delaktighet och medverkan stimuleras och inte
            straffbeläggs på ett gammal traditionellt vänstervis.
          </note>
          <note n="8d71e715">
            Vi har samma problem inom t.ex. barnomsorgen.
          </note>
          <note n="e2f9ca54">
            Den förälder som går in i barnomsorgen och gör ett handtag borde
            kunna få sänkt avgift utan att straffbeskattas för förmånen. Vi
            måste släppa de här gamla trötta vänsterdogmerna och öppna för
            verklig delaktighet i samhället. En egen insats inom barnomsorgen
            eller inom bostadsområdet måste kunna leda till lägre avgifter
            och lägre hyra. Vad är det för fel på delaktighet, Göran Persson?
            Är Göran Persson villig att se över lagstiftningen så att vi öppnar
            för ett mer demokratiskt och delaktigt samhälle?
          </note>
          <note n="54e5c6d5">
            Den tredje stora frågan handlar om att dela på jobben. Det finns
            nämligen inget annat sätt att komma till rätta med arbetslösheten.
            Vi kan skatteväxla. Det ger mer jobb. Vi kan satsa på gröna jobb.
            Det ger fler arbetstillfällen. Det är riktigt. Men vi måste också
            inse att arbetstiden måste anpassas till verkligheten. Verkligheten
            säger oss att den inte kan vara 40 timmar längre. Jag är mycket
            ledsen över att detta inte fanns med i regeringsförklaringen som
            ett viktigt mål, att faktiskt börja sänka arbetstiden ned mot
            åtminstone
          </note>
          <note n="18529889">
            35-timmarsvecka.
          </note>
          <note n="5b07fea0">
            40-timmarsveckan är ingen naturlag. Vi har hört
          </note>
          <note n="427ad201">
            Anna Hedborg säga: Sänker vi arbetstiden delar vi på arbetslösheten.
            Det innebär att Anna Hedborg, som visserligen inte är minister
            nu längre, menade att 40-
          </note>
          <note n="73bd1df5">
            timmarsveckan är en naturlag. Det är effekten av det hon säger.
            Men den är ingen naturlag.
          </note>
          <note n="e9c7e380">
            Vi har hört Anne Wibble, tror jag det var, och även moderaterna
            här i kammaren säga: Sänker vi arbetstiden till 30 timmar är det
            planekonomi. Som om 40-timmarsvecka var marknadsekonomi och 30-
          </note>
          <note n="1d3e2ccf">
            timmarsvecka var planekonomi. Vi måste sänka arbetstiden, vi
            måste dela på jobben. Det kanske är den viktigaste reformen som
            Göran Persson borde kunna sjösätta den här mandatperioden. Det
            är den viktigaste reformen för att skapa jobb, ökad jämlikhet
            och ökad livskvalitet för de många människorna.
          </note>
          <note n="ae3fb5d6">
            Den fjärde punkten som jag vill ta upp gäller något som inte
            heller berörs så mycket i regeringsförklaringen och som jag saknar.
            Det är energifrågan.
          </note>
          <note n="62a78bc7">
            Det står att Göran Persson anser att en kärnreaktor bör avvecklas
            den här mandatperioden. Bör - det har vi hört tidigare. Vi har
            till och med hört en tidigare socialdemokratisk miljöminister,
            vars namn jag inte har rätt att nämna, lova som ett oåterkalleligt
            beslut att kärnkraften skulle börja avvecklas i mitten av 90-
          </note>
          <note n="1aa888a6">
            talet. Då var det oåterkalleligt. Nu står det bör. Jag menar
            att det vore bra om vi i dag kunde få Göran
          </note>
          <note n="f49f73fc">
            Persson att säga att en kärnreaktor skall avvecklas den här mandatperioden.
            Man kan hänvisa till Ingvar
          </note>
          <note n="b4cea4da">
            Carlsson som tidigare har sagt att kärnkraften inte hör hemma
            i ett civiliserat samhälle. Jag antar att Göran
          </note>
          <note n="e5ab2ff9">
            Persson vill vara statsminister i ett civiliserat samhälle.
          </note>
          <note n="62167d27">
            Miljöpartiet har i några uppgörelser lyckats förhandla fram en
            del pengar till alternativ energi - soloch vindkraft. Jag tycker
            att regeringens förståelse för de frågorna har varit ganska bra.
          </note>
          <note n="b0d65b5d">
            Nu är pengarna för vindkraften slut. Det står människor i kö
            som vill sätta upp nya vindkraftverk.
          </note>
          <note n="50db5437">
            Det finns ett enormt intresse, men pengarna är slut.
          </note>
          <note n="e55406c8">
            Innebär det Göran Persson sade både på s-kongressen och i regeringsförklaringen
            om ett hållbart samhälle att det i tillväxtpropositionen blir
            mer pengar för vindkraften så att alla de människor som nu vill
            satsa har chansen? Eller är det bara fossilgas från Norge som
            gäller i något sorts nordiskt samarbete för ökad fossilanvändning
            i energisystemen? Jag tror att det vore väldigt bra och att många
            skulle bli mycket glada om vi fick svar på det. Får vindkraften
            de pengar som den nu behöver?
          </note>
          <note n="8bf82746">
            Jag är orolig för både Centerpartiets och Socialdemokraternas
            linje när det gäller fossilgas, eller naturgas, som det litet
            felaktigt kallas. Investerar vi ett antal miljarder i fossilgasanläggningar,
            i kulvertar eller i kraftverk på Västkusten, som den f.d. energiministern
            mer eller mindre sagt att den gamla regeringen ville ha, innebär
            det att vi tvingas leva med ett nytt fossilt bränsle i många herrans
            år. Det vore ett gigantiskt misstag och har ingenting med en uthållig
            utveckling att göra, inte ett dyft.
          </note>
          <note n="3efd7f7c">
            I stället måste vi satsa på biobränslen. Det är de inhemska bränslena
            som ger jobb i Sverige. Det finns utrymme för biobränslen, och
            det är ekonomi i dem.
          </note>
          <note n="e8648a59">
            Då får vi inte låsa upp resurser i något så "fossilt"
          </note>
          <note n="299a1284">
            som naturgas. Det är en orimlighet. Bygger vi ut 27
          </note>
          <note n="d01705c6">
            TWh biobränslen ger det i varje fall 14 000 jobb i
          </note>
          <note n="dc22a601">
            Sverige. Satsar vi motsvarande på fossilgas ger det ett antal
            hundra jobb. Biobränslen är arbetskraftsintensivt, och naturgas
            är kapitalintensivt. Vi behöver jobb i Sverige och bättre miljö,
            och då är biobränsle det vi bör satsa på.
          </note>
          <note n="0dde94d2">
            Den femte frågan jag vill ta upp - och jag förstår att en del
            fackföreningar ryser när man nämner den -
          </note>
          <note n="56929076">
            är arbetsbyte. Jag tror inte att vi kommer till rätta med arbetslösheten
            speciellt fort. Därför bör vi titta på vad andra länder har hittat
            på för att få in människor som är arbetslösa på arbetsmarknaden.
            I Danmark och
          </note>
          <note n="fc35760c">
            Finland har man fattat beslut om att införa arbetsbyte.
          </note>
          <note n="90ddcd47">
            Det innebär att om en människa tar ledigt ett år, och det skapar
            jobb för någon som är arbetslös, får den människan som tar ledigt
            a-kassa eller något under akasseersättning.
          </note>
          <note n="88bb97a0">
            Detta tjänar staten på. Den som får jobb tjänar på det, och den
            som får ledigt ett år tjänar på det. Det enda som kan stoppa det
            är rigida fackföreningar eller
          </note>
          <note n="6797bd6b">
            Jantelagen. Vi måste självfallet satsa på det här. Det är något
            som ökar livskvaliteten både för dem som får jobbet och för dem
            som får ledigt. De som får ledigt kan göra precis som de vill.
            De kan vara hemma och sköta barn, åka jorden runt, studera, måla
            eller vad som helst, och alla tjänar på det. Varför har då den
            socialdemokratiska regeringen hittills sagt nej till detta förslag
            när man har sagt ja i både Danmark och
          </note>
          <note n="cd069147">
            Finland?
          </note>
          <note n="f9da72a1">
            Innan jag mer regelrätt övergår till att tala om regeringsförklaringen
            vill jag litet grand kommentera det Lars Tobisson sade. Det kan
            jag kommentera på följande sätt: I de blindas rike är den enögde
            kung.
          </note>
          <note n="4430042a">
            Just nu är Tobisson kung hos Moderaterna. Men problemet för Sverige
            är inte att Moderaterna och Socialdemokraterna har haft olika
            uppfattningar. Det stora problemet i Sverige är att Moderaterna
            och Socialdemokraterna har samma uppfattning i en rad viktiga
            och avgörande frågor, som t.ex. den svenska kronans knytning till
            ecu:n, något som har kostat svenska folket massarbetslöshet, stopp
            för investeringar och räntor på 500 %. Detta var den stora kollapsen
            för svensk ekonomi. Där är Moderaterna och Socialdemokraterna
            fullständigt överrens. Men ingenting är så bra i politiken som
            ett kort minne, eller hur, Lars
          </note>
          <note n="513089ee">
            Tobisson?
          </note>
          <note n="035c04d2">
            Fru talman! Jag har tagit upp fem konkreta frågor som berör miljö,
            arbete och demokrati. Jag skall nu försöka titta litet närmare
            på regeringsförklaringen.
          </note>
          <note n="161d6ed9">
            Jag tycker att regeringsförklaringen är ganska tunn.
          </note>
          <note n="f23c64a1">
            Ibland är den fylld med litet floskler, något som gör mig rädd.
            Göran Persson bjuder in hela svenska folket att komma till rätta
            med arbetslösheten. Det låter ju bra, ungefär som om det vore
            en fest. Vad menas egentligen? Det låter mer som om det var ett
            citat ur en fars med Peter Sellers.
          </note>
          <note n="eb4538b4">
            Många både svenska medborgare och invandrare är redan inbjudna
            till den festen. De har fått del av festen. Det enda som bjöds
            på den festen var just arbetslöshet. Därför måste man göra någonting
            konkret för att komma till rätta med detta. Då gäller det att
            dela på jobben, skatteväxla, satsa på gröna jobb och satsa på
            arbetsbyte enligt den danska modellen.
          </note>
          <note n="59a379f1">
            Det finns egentligen inte något så meningslöst som när någonting
            utförs på ett kompetent sätt och det inte borde utföras. Jag menar
            att Göran Persson i allra högsta grad är en mycket kompetent politiker.
            Jag tycker också att det finns en vilja att komma till rätta med
            statens finanser som är alldeles utmärkt. Miljöpartiet har också
            ställt upp på en hel del saker, och vi kan naturligtvis även fortsätta
            med det. Vi ser ytterligare möjligheter att spara när det gäller
            t.ex. militären och väganslaget.
          </note>
          <note n="9f4c4da5">
            Frågan är hur man skall spara. Jag menar att Göran Persson med
            nästan kirurgisk precision har slagit hårdast mot dem som har
            det svårast i samhället. Det är redan nu svårt för dem som lever
            i ekonomisk och social stress. Ändå har Göran Persson försämrat
            för dem och kommer förmodligen ytterligare att försämra för stora
            grupper, t.ex. handikappade, där det nu kommer en proposition
            från regeringen. Att öka klyftorna i samhället är inte bra. Det
            leder till ökade konflikter. Ökade konflikter är grogrund för
            våld, rasism och framväxten av ett samhälle med allt fler rädda
            människor.
          </note>
          <note n="5087e319">
            Ett samhälle med rädda människor är ett dåligt samhälle. De orden
            är hämtade ur Göran Perssons regeringsförklaring, och jag delar
            den uppfattningen.
          </note>
          <note n="52557093">
            Men tyvärr leder den ekonomiska politik som förs och de ökade
            klyftor som regeringen faktiskt har drivit fram till fler rädda
            människor och är grogrund för både rasism och våld. Därför måste
            vi spara på ett sådant sätt att klyftorna inte ökar.
          </note>
          <note n="64313d85">
            Det finns mycket goda förslag till hur man skulle kunna göra
            detta, t.ex. genom att införa ett brutet tak i socialförsäkringssystemen
            eller att i stället för att skära i barnbidraget i stället höja
            det till 1 000 kr och dessutom beskatta det. Staten hade tjänat
            lika mycket pengar. De som hade behövt pengarna hade också fått
            dem, medan vi med höga inkomster - Göran Persson, jag och andra
            - hade fått litet mindre.
          </note>
          <note n="06469398">
            Miljöpartiet de gröna lovar inte guld och gröna skogar. Vi lovar
            gröna skogar och ett människovärdigt samhälle. Det är ett stort
            löfte i en tid när människor kallas marknader och girighet ofta
            kallas etik. Men
          </note>
          <note n="1bb1afe8">
            Miljöpartiet tar människors längtan på allvar. Vi är som miljöpartister
            delar av denna längtan efter det nya samhället. Längtan är i dag
            någonting annat än när Socialdemokraterna, Kommunisterna, Högern
            och de andra gamla partierna bildades.
          </note>
          <note n="c85300ba">
            I dag längtar människor efter det som är bättre snarare än efter
            det som är mer. Det handlar om bra miljö, färre allergier, livskvalitet,
            sänkt arbetstid, delaktighet, spännande liv, vänskap och kärlek.
            Det är de nya målen. Mot det står de gamla målen med mer prylar,
            större bilar, mer utrullad betong och socialt klättrande. Jag
            har mött unga företagare, inte minst invandrare, som inte ser
            som något självändamål att företaget de äger skall växa. De ser
            det som viktigt att de själva, deras familjer och de anställda
            skall leva i en social samhörighet och med en lokal förankring.
          </note>
          <note n="9361be77">
            Det här är hopp för framtiden. Det är nytänkande:
          </note>
          <note n="a4a60689">
            bättre, men inte mer. Kvalitet i stället för kvantitet.
          </note>
          <note n="99e163dd">
            Fru talman! Det behövs nytänkande inför framtiden. De gröna värderingarna
            är framtiden.
          </note>
          <note n="44c8ae36">
            (Applåder)
          </note>
          <note n="d1dc47e4">
            I detta anförande instämde Ewa Larsson, Eva
          </note>
          <note n="6745a637">
            Goës, Marianne Samuelsson, Gunnar Goude, Gudrun
          </note>
          <note n="8bd3bedb">
            Lindvall, Kia Andreasson, Bodil Francke Ohlsson,
          </note>
          <note n="892e76f2">
            Per Lager, Barbro Johansson, Annika Nordgren,
          </note>
          <note n="6d944d48">
            Yvonne Ruwaida, Ragnhild Pohanka, Thomas Julin,
          </note>
          <note n="b5daedd2">
            Peter Eriksson och Roy Ottosson (alla mp).
          </note>
          <note n="60990c60">
            Anf. 6 ALF SVENSSON (kds)
          </note>
          <note n="a2a5005b">
            Fru talman! Vi hade kanske inte väntat oss så mycket annat.
          </note>
          <note n="8eb8ec18">
            Jag har suttit här och funderat på hur man skulle formulera sina
            inledningsord. Om jag skulle säga gratulerar är det säkert någon
            ute i bygderna som undrar om jag ställer upp på politiken. Om
            jag säger lycka till är det säkert också någon som tolkar in något
            i det. Då kom jag att tänka på norrmännen som säger: Ha det!
          </note>
          <note n="0a5e0975">
            Det är alltid intressant att lyssna till hur kollegerna planerar
            uppläggningen av sina anföranden.
          </note>
          <note n="9099ed08">
            Olof Johansson klämde i med det gamla Hedlundska talesättet att
            man inte skall sälja skinnet förrän björnen är skjuten. Vi uppfattar
            ju allihop att Olof
          </note>
          <note n="6295dbd2">
            Johansson fridlyser björnen. Olof Johansson accepterar i stort
            sett allt vad björnen kommer att hitta på utan att ha någon aning
            om det i förväg. Det är ju bra att regeringsförklaringen är som
            den är.
          </note>
          <note n="df677821">
            När jag hörde Olof Johanssons första inledande statsmannamässiga
            meningar kom jag osökt att tänka på en alldeles speciell idrottsgren,
            nämligen curling.
          </note>
          <note n="cfe61a1b">
            Jag såg framför mig Olof Johansson och Per-Ola
          </note>
          <note n="c9a03ebe">
            Eriksson sopa isen så att det bara visslade om det för att den
            socialdemokratiska trissan skulle glida så behagfullt och mjukt
            som tänkas kunde.
          </note>
          <note n="05a873b7">
            Sedan var det också intressant att höra den gode
          </note>
          <note n="16cfc31e">
            Lars Leijonborg invitera Carl Tham. Jag ser att han redan har
            lämnat salen - så vem vet? Man får väl citera en annan känd folkpartist
            och säga: Lycka till!
          </note>
          <note n="6130cce9">
            Så hette det ju en gång i världen.
          </note>
          <note n="15ee26a1">
            Nu är det nog så att det inte är här i kammaren man värvar proselyter.
            Annars har jag hört att det finns en mängd smålänningar på läktaren.
            Det borde båda gott, i synnerhet om man betänker att inför vår
          </note>
          <note n="0bf2ddfe">
            Herre är vi alla smålänningar.
          </note>
          <note n="e488f136">
            Nu har jag också ett träigt anförande som jag måste försöka hålla,
            därmed inte sagt att de andras anföranden var träiga. Min tid
            är också begränsad.
          </note>
          <note n="bbe03d23">
            Regeringen har nämligen 40 plus 25 minuter här i dag, tror jag.
          </note>
          <note n="1d2f4c4b">
            Fru talman! Göran Persson vill halvera den öppna arbetslösheten
            till år 2000. Det är bra, men det räcker inte med att vilja. Med
            gamla uttjänta arbetsmarknadsåtgärder kommer man heller inte långt.
            Det har ju den socialdemokratiska regeringen hittills klart dokumenterat.
            För att halvera den öppna arbetslösheten på fyra år krävs att
            vi alla vågar ifrågasätta de strukturer som fått svensk arbetsmarknad
            att gå i stå. Det gäller de strukturer som skrämmer småföretagare
            från att nyanställa, som signalerar att det är bättre att leva
            på a-kassa än att studera vidare och som förhindrar ungdomar och
            invandrare att över huvud taget komma i närheten av ett vitt jobb.
          </note>
          <note n="808b1096">
            Vi kristdemokrater är beredda att pröva och ompröva alla möjligheter
            att minska arbetslösheten. Man frågar sig om Göran Perssons parti
            är det. Det håller inte att säga att de små och medelstora företagen
            skall stärkas samtidigt som man kräver att de betalar in moms
            på varor och tjänster som de ännu inte har fått några pengar för.
            Det håller inte att uppmana företagare att nyanställa utan att
            modernisera arbetsrättslagstiftningen. Det håller inte att uppmuntra
            folk att starta eget och sedan dränka dem i ett hav av byråkrati,
            skatter och avgifter.
          </note>
          <note n="2197d58f">
            Socialdemokraterna kommer säkert att inse att det är så här.
            Jag gissar att ledningen för partiet redan har gjort det, men
            man vågar tydligen inte bryta med partiets traditionalister. Det
            sätt som socialdemokraterna har behandlat tjänstesektorn på ger
            kanske en fingervisning. Första halvan av 90-talet ägnar socialdemokraterna
            åt att håna och bespotta alla som vill göra den svarta arbetskraften
            i hemmen vit. När vi kristdemokrater föreslår en särskild ungdomsskattsedel
            som tillåter unga människor att bli sina egna entreprenörer och
            att t.ex. städa, tvätta bilar och sköta trädgårdar till lägre
            skatter och avgifter heter det att vi vill ha pigsamhället tillbaka.
            Nu, år 1996, har socialdemokrater kommit på att det kunde ju vara
            en idé att låta inte bara ungdomar utan även invandrare utföra
            skattesubventionerade tjänster i hemmen. Pigförslag?
          </note>
          <note n="b7c23d40">
            Nej, nu kallas det arbetsmarknadspolitik.
          </note>
          <note n="016d6445">
            Fru talman! Den som satt som främsta mål att halvera arbetslösheten
            till år 2000 måste ta till vara alla idéer för att kunna signalera
            att målet gäller. Vi kristdemokrater vill förstås lägga tyngdpunkten
            i satsningarna på de arbetstillfällen som tillhör framtiden. Det
            handlar om informationssamhället, IT. Det handlar om den gröna
            sektorn och om att satsa på miljöjobben och energisektorn. Det
            handlar naturligtvis också om tjänstesektorn. Den danska hjemmeservice-modellen
            skulle mycket väl kunna tillämpas också i Sverige. Vi vill införa
            en mer flexibel arbetsmarknad, både vad gäller arbetstider och
            arbetsrätt. Vi tycker att det är dags att införa ett lärlingssystem
            för att få ned ungdomsarbetslösheten och få ett positivare företagsklimat.
          </note>
          <note n="8e56f985">
            Den som tror att Sverige åter skulle kunna bli en ledande nation
            bland OECD-länderna genom svältkurer har fel. Det fordras besparingar,
            men det fordras också i högsta grad att alla tillgängliga motorer
            som kan medverka till att den ekonomiska tillväxten dras i gång
            får bränsle och syretillförsel.
          </note>
          <note n="2169bf23">
            Det behövs ett program över blockgränsen, och även över departementsgränserna.
            Det behövs ett gemensamt och konkret program för nya jobb. Kanske
            är den nya arbetsmarknadsministern klok nog att hörsamma kristdemokraternas
            idé om rundabordssamtal.
          </note>
          <note n="bc227811">
            Fru talman! Det är bra och nödvändigt att Göran
          </note>
          <note n="df547c66">
            Persson uppehåller sig så mycket vid arbetslösheten i regeringsförklaringen.
            Däremot är det helt ofattbart att han så totalt nonchalerar familjens
            roll för välfärden. Inte på ett enda ställe nämner Göran Persson
            familjen - inte på ett enda ställe - trots att familjernas väl
            och ve är Sveriges väl och ve. Utan fungerande hem, utan föräldrar
            som orkar och hinner ge sina barn tid och kärlek bygger vi aldrig
            det goda samhället. Jag vill citera den brittiske labourledaren
            Tony Blair som tar varje tillfälle att understryka familjernas
            betydelse.
          </note>
          <note n="b1aaa449">
            Han säger: "En nation som vill vara ett starkt land kan inte
            vara moraliskt neutralt till familjen. Familjen är basen för varje
            anständigt samhälle. Vi borde på varje politiskt område undersöka
            effekterna för familjen, för att ta reda på hur den kan stärkas
            och hållas samman."
          </note>
          <note n="6a3e2c39">
            När får vi höra något liknande från de svenska socialdemokraterna?
            Lär av Blair, Göran Persson!
          </note>
          <note n="f14b80d4">
            Vi politiker har inte särskilt många instrument att tränga tillbaka
            våldet med. Fler poliser? Det skapar knappast ett mjukare samhälle.
            Hårdare straff? Ingen blir en bättre människa av att fyllas med
            hat och hämndlystnad. Vi kristdemokrater menar att det absolut
            bästa medlet att komma till rätta med rädsla och våld är en god
            familjepolitik. Det är inget som vi kristdemokrater hittat på.
            Det är ju empiriskt belagt.
          </note>
          <note n="c2b981ff">
            Självaste FN slår fast just detta. Föräldrar är den största brottsförebyggande
            resursen. Trygga barn blir oftast trygga vuxna. Den som får mycket
            kärlek orkar oftast också ge mycket kärlek.
          </note>
          <note n="a25d763a">
            Fru talman! Det är synd att socialdemokraterna inte unnar svenska
            småbarnsföräldrar de både ekonomiskt och mänskligt positiva effekterna
            av vårdnadsbidraget. 2 000 kr i månaden är ingen föraktlig summa
            för den som lever på marginalen. Många arbetslösa ensamstående
            mammor - faktiskt 60 000
          </note>
          <note n="23afff7b">
            enligt Socialdepartementets utredning - har anledning att beklaga
            socialdemokraternas ideologiska skygglappar i den här frågan.
            För mig och för oss kristdemokrater är det en oerhört betydelsefull
            sats att få sätta man skall inte behöva söka socialbidrag för
            att man har barn.
          </note>
          <note n="bb3c9625">
            Som kristdemokrater kommer vi oförtrutet att arbeta vidare för
            att stödja föräldrarna i deras viktiga roll, både genom att bilda
            opinion och genom att utforma en familjepolitik som ger föräldrarna
            mänskligt stöd och valmöjlighet när det gäller barnomsorgen. Alla
            har inte samma behov, och alla vill inte göra likadant. Därför
            behövs ett bidragssystem som föräldrarna kan använda på det sätt
            de själva tycker är bäst.
          </note>
          <note n="824811b5">
            Detta måste naturligtvis kompletteras med offentlig och privat
            barnomsorg av yppersta kvalitet.
          </note>
          <note n="d141eab7">
            Jag minns hur finansminister Persson jagade oss kristdemokrater
            under valrörelsen 1994 och försökte inbilla folk att vårdnadsbidraget
            var ett kostnadskrävande elände. Ute i kommunerna ökar nu socialbidragen
            med 40, 50, 60 %. Den som inte tror att vårdnadsbidraget skulle
            ha varit dämpande har förlorat sig i principer som utestänger
            verkligheten.
          </note>
          <note n="4cc159dd">
            Fru talman! Nyligen redovisade Ungdomsbarometern att unga människor
            har utomordentligt lågt förtroende för oss politiker. Sådana uppgifter
            måste förstås tas på största allvar. Vår demokrati fordrar respekt
            för politiken, och det är vi politiker som har ansvaret för att
            den respekten inte devalveras genom mygel, orimliga fallskärmar
            och allsköns slingrande.
          </note>
          <note n="b49baab2">
            Jag tycker att allt skall göras för att så många ungdomar som
            möjligt skall engagera sig och komma in i beslutande församlingar.
            Säkert är det också så att unga människor skapar större förståelse
            och intresse för politik än vad vi något äldre klarar av.
          </note>
          <note n="1e2bae23">
            Men för allt i världen - glöm inte människorna som har den största
            livserfarenheten! Ibland får man en känsla av att våra äldre inte
            värdesätts tillräckligt i våra dagar. Deras klokskap får ofta
            väga alldeles för lätt i politiska sammanhang. Jag tror att många
            som har arbetslivet bakom sig behöver få känna större uppskattning.
            Våra äldre har all rätt att få uppleva att de inte hamnat vid
            sidan om, utan att deras visdom tas till vara. Vi bör litet till
            mans fundera över vad vi ger för signaler och hur vi värdesätter
            våra gamla och deras erfarenheter. Det smyger sig så lätt på oss
            en tendens att sätta människovärdet efter ålder och utseende och
            efter vad man kan prestera. Måtte vi med kraft mota tillbaka en
            sådan utveckling.
          </note>
          <note n="1b446c55">
            Många pensionärer har i dag svårt att få pengarna att räcka till.
            Oron för en oväntad utgift förmörkar tillvaron för allt fler.
            Så skall det inte behöva vara. Vi kristdemokrater tycker det är
            fel att pensionerna urholkas. Pensionärer kan som bekant inte
            strejka, men de skall för den skull behandlas rättvist.
          </note>
          <note n="24072e28">
            Fru talman! Under senare år har vård och omsorg inom landsting
            och primärkommuner utsatts för stora besparingar. Det vore självfallet
            fel att påstå att vårdsektorerna, som slukar ofantliga summor
            och som sysselsätter många, inte skulle kunna rationalisera.
          </note>
          <note n="b5157afa">
            Men nog finns det en gräns för rationaliserandet om man vill
            bevara kvaliteten för patienter och personal.
          </note>
          <note n="e10c24ce">
            Den gränsen är exempelvis nådd när besparingarna går ut över
            patienten, när en cancersjuk tvingas vänta på operation, när operationsköerna
            bara växer och när begreppet "klinikfärdig" leder till dragkamp
            mellan primärkommun och landsting så att patienten kommer i kläm.
          </note>
          <note n="069e55d5">
            Fru talman! Åsikterna om energipolitiken duggar tätt. Vi känner
            till uppgörelsen i energikommissionen, och man kan nu bara ana
            hur positioneringen kommer att bli i vår. Jag tar hellre på mig
            kritik och beska kommentarer för att ha ändrat uppfattning i kärnkraftsfrågan
            än att jag ser svensk basindustri förtvina och arbetslösheten
            öka ytterligare.
          </note>
          <note n="ffcfa6bf">
            Det finns säkert de som varnar för koldioxidutsläpp bara för
            att slippa ifrågasätta kärnkraften. För oss kristdemokrater handlar
            det emellertid om att rädda framtiden åt barnen, och då kan vi
            inte fördärva deras livsbetingelser.
          </note>
          <note n="1198f611">
            Fru talman! Vi måste börja bry oss om avfallsproblemen - det
            är sant. Men vi måste också bry oss om avfallsproblemen uppe i
            lufthavet. Vi kan inte fortsätta att använda luften som avfallstipp
            och vindarna som transportörer.
          </note>
          <note n="22b50778">
            EU:s regeringskonferens måste koncentrera sig på miljöpolitiken.
            Det handlar om EU:s framtida trovärdighet. Ett av de starkaste
            skälen för att Sverige skulle söka medlemskap i EU var att det
            krävs en gemensam miljöpolitik för Europa. Vindar och vattenströmmar
            bryr sig inte om nationsgränser. En aldrig så radikal miljöpolitik
            i ett land kan omintetgöras av brist på bestämmelser och lagstiftning
            i ett annat land. Detta kan vi säkert vara överens om allihop.
          </note>
          <note n="4d26d4e2">
            Nu krävs det emellertid att medborgare i Europa får uppleva att
            ministerråd och kommission ser till så att de utlovade miljöbesluten
            kommer till stånd. Det handlar om att värna våra barns framtid.
            Jag biter hellre i det sura äpplet i dag, och tillstår att svensk
            energi- och miljöpolitik varit minst sagt försumlig, än att i
            morgon behöva uppleva hur föräldrar måste hålla sina barn inne
            från solljuset och borta från badstränder för att skona dem från
            cancerrisken. Jag tror att det enbart främjar europeiskt främlingskap
            och ointresse om vi koncentrerar oss på EMU innan vi sett de miljöpolitiska
            frukterna av EU.
          </note>
          <note n="adda77f2">
            Göran Persson talar i regeringsförklaringen om livslångt lärande.
            Utmärkt! Det är ju alldeles självklart att vi inte kan indela
            livet i en skolperiod, som följs av förvärvsarbete, som följs
            av pension. Det är också intressant att lägga märke till att regeringen
            nu visar större intresse för föräldrainflytande. Men hur kan regeringen
            då i praktiken nonchalera föräldrarätten? Friskolorna skulle regeringen
            helst vilja spola över bord - det är uppenbart.
          </note>
          <note n="04825deb">
            Men glöm inte, Göran Persson, att Sverige inkorporerat Europarådskonventionen
            om föräldrarätt i svensk lagstiftning. Ni kan gärna inte orda
            om att integrera skola, förskola och skolbarnomsorg, som det står
            i regeringsförklaringen, om ni samtidigt förtrampar föräldrarätten
            - föräldrars rätt att välja både barnomsorg och skola.
          </note>
          <note n="448bca9a">
            Jag har tidigare talat om familjen som den starka motkraften
            mot våld och otrygghet. Det är givet att skolan också skall vara
            delaktig i detta angelägna arbete. Just därför har vi kristdemokrater
            så uthålligt ivrat för att skolan skall få en uttalat etisk förankring.
          </note>
          <note n="e9bd38d1">
            Man lär ju som bekant inte för skolan, utan för livet.
          </note>
          <note n="d2995f3c">
            Göran Persson har på sistone använt en gammal känd kristdemokratisk
            slogan: Människovärdet är alltid större än marknadsvärdet. Det
            ser vi som någonting mycket positivt. Men det förpliktigar. Om
          </note>
          <note n="0f86512e">
            Göran Persson menar någonting med detta - och det vill vi naturligtvis
            tro - bör han här i dag deklarera att han inte ämnar dra ned eller
            försämra handikappreformen. Det är när vi ställer oss på de svagastes
            sida vi verkligen visar vad vi menar med talet om att alla har
            ett och samma värde.
          </note>
          <note n="5d2549b1">
            Fru talman! En av rubrikerna i regeringsförklaringen är: "Fred,
            demokrati och social rättvisa skall säkras i hela världen." Det
            är onekligen ett storslaget mål. Men den som inbillar sig att
            vägen dit blir kortare om man skär ned de biståndssatsningar som
            krävs för att främja målet sysslar enbart med politisk retorik.
            Internationell solidaritet kräver mer än ord, och skall vi gå
            en tryggare morgondag till mötes fordras det större och inte mindre
            - som regeringen Persson tycks tro - konkreta insatser för våra
            fattigaste medmänniskor.
          </note>
          <note n="faf4386d">
            Fru talman! Vi tror att det skulle vara mentalt hälsosamt och
            berikande för svenska folket att få bry sig om dem som har det
            svårast. Det skulle dessutom ge vårt eget nationella debatterande
            ett rimligare perspektiv.
          </note>
          <note n="44c8ae36">
            (Applåder)
          </note>
          <note n="46329662">
            Anf. 7 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="f3c6997d">
            Fru talman! Alf Svensson sade att han villig att ta de beska
            kommentarerna efter sitt anförande. Jag tror inte att han behöver
            vara så orolig - han lyckades inta i stort sett alla populära
            ståndpunkter: högre bistånd, mer av kommunala anställningar, högre
            pensioner, vårdnadsbidrag, allt. Alf Svensson fortsätter att sjunga
            med änglarna.
          </note>
          <note n="89c6aa58">
            Egentligen, fru talman, är väl den här partiledardebatten trist
            nog ett uttryck för det som försatte Sverige i de djupa bekymmer
            som vi nu håller på att ta oss ur. Ni som följt denna debatt har
            kunnat notera att vad som har sagts från denna talarstol har varit
            en lång provkarta på lägre skatter och mer av bidrag och förmåner.
            Allt det där kan sägas. Försöker man att göra det - och vi hade
            för några år sedan en regering i
          </note>
          <note n="639f1b98">
            Sverige som försökte sig på det - slutar det med ett elände.
            Det eländet försöker vi nu ta oss ur.
          </note>
          <note n="1796d0bb">
            Jag tänker inte i den här debatten eller i något annat sammanhang
            medverka till att Sverige återigen tappar den kraft som vi nu
            håller på att återvinna genom att de offentliga finanserna saneras.
            Sverige är ett fint och på många sätt ett rikt land, med välutbildade
            människor. Det är jämställt och jämlikt, det har industrier vid
            internationell frontlinje, en god miljö och en öppenhet gentemot
            omvärlden. Vi har många starka sidor i det svenska samhället.
          </note>
          <note n="6bdddbe7">
            Vi är rika, men vi är inte så rika att vi kan missköta våra offentliga
            finanser eller missköta vår ekonomi.
          </note>
          <note n="e409d9d3">
            Då äventyras grunden för välfärdssamhället. Då sviker vi de svaga,
            då överger vi det som är fint i Sverige, nämligen att i vårt land
            har alla haft och skall ha en plats, inte bara de starka. Alla
            skall ha plats i Sverige.
          </note>
          <note n="898ae1d4">
            När vi har formulerat regeringsförklaringen har vi haft den utgångspunkten
            att vi står i ett skede där inget parti ensamt skall göra anspråk
            på att sitta inne med alla lösningar. Vi har formulerat det så
            att det behövs mer av samarbete och mindre av konfrontation i
            Sverige. Vi sträcker ut en hand från socialdemokratins sida till
            alla dem som vill medverka i ett samarbete om att pressa tillbaka
            arbetslösheten, om hur vi skall ställa om vårt energisystem, om
            hur vi långsiktigt skall säkra den generella välfärden och om
            hur vi skall bygga ett ekologiskt uthålligt Sverige.
          </note>
          <note n="120655ee">
            Alla som följer debatten vet att de här stora uppgifterna inte
            har några på förhand givna svar. Successivt dyker nya problem
            upp, successivt infinner sig sådant som skall lösas. Då måste
            vi vara beredda att samarbeta, att ta ansvar inte bara för det
            egna partiet, inte bara för den egna regeringen utan för Sverige,
            vårt fina land. Det är vår gemensamma uppgift i denna kammare,
            och med det mandatet har vi alla kommit till Stockholm. Det är
            till det samarbetet som vi socialdemokrater bjuder.
          </note>
          <note n="5cebc0f2">
            Ingen kommer i den dialogen att mötas av att vi inte vill pröva
            era förslag och uppslag på ett konstruktivt sätt - tvärtom. Alla
            goda förslag skall beaktas.
          </note>
          <note n="25b119a3">
            Samarbetet kommer att handla om arbetslösheten.
          </note>
          <note n="ac8dbc30">
            Vi vet att det går att pressa tillbaka arbetslösheten.
          </note>
          <note n="65e68ebd">
            Allt fler som bedömer det mål som regeringen har lagt fast säger
            också att det är realistiskt. Det blir svårt att nå, ja, men det
            är realistiskt. Det går om vi anstränger oss. Det går om vi vågar
            att göra det oväntade. Det går om alla mobiliseras.
          </note>
          <note n="072967d4">
            För regeringens del är det fyra saker som är viktiga i det arbetet.
            Den första är en satsning på utbildning och kompetensutveckling.
            Sverige skall i en internationell ekonomi utföra de svåra uppgifterna,
            dem som vi kan få bra ersättning för i ett utbyte av varor och
            tjänster i en avreglerad världsekonomi. Vår målsättning är också
            att Sverige skall ha en befolkning och en arbetskraft som är mer
            kompetent än något annat lands. Det ger inte bara förutsättningar
            för att få ned arbetslösheten. Det ger också stor personlig frihet,
            bildning och sammanhållning i ett samhälle som skall öppnas och
            har öppnats mot omvärlden.
          </note>
          <note n="e281e8aa">
            Den andra punkten är att alla de som vill satsa och ta initiativ,
            som vill ta den risk som företagande representerar, skall mötas
            av stabila regler och långsiktiga möjligheter att bestämma och
            bedöma villkoren.
          </note>
          <note n="741558ba">
            Det är omöjligt att ställa ut sådana löften, om man inte har
            ordning i de offentliga finanserna. Den som har drivit företag
            vet att ränteutveckling och efterfrågan, allt sådant som faktiskt
            avgör företagets framgång eller motgång, är beroende av den allmänna
            samhällsekonomins utveckling.
          </note>
          <note n="ba1c47f8">
            Har vi en regering som är för svag för att hålla tillbaka inflationen,
            för att få ned räntan och för att säga nej till alla de populära
            utgiftskrav som reses, underminerar vi också förutsättningarna
            för egenföretagarna.
          </note>
          <note n="03403c13">
            Den tredje punkten är att se till att arbetsmarknadens parter
            tar sitt ansvar för lönebildningen. Vi kan inte i Sverige ha en
            löneutveckling som avviker från den i det övriga Europa. Då slår
            vi ut jobb i Sverige och minskar vår konkurrenskraft.
          </note>
          <note n="a108243f">
            Den fjärde punkten gäller det nya stora samarbetsområdet. Vi
            socialdemokrater är övertygade om att i omställningen till ett
            ekologiskt hållbart Sverige ligger nya möjligheter till arbete
            och nya utmaningar för de många människorna. Den rymmer ny produktionsteknik
            och ett nytt sätt att hantera råvaror, kretslopp som skall slutas,
            nya transportlösningar och en ny energiförsörjning - nytt, nytt,
            nytt! Där det nya finns och växer kommer också arbetstillfällen
            och välstånd.
          </note>
          <note n="85522ece">
            I de utmaningar som miljöpolitiken representerar ligger också
            det nya Sveriges möjligheter att möta arbetslöshetens förbannelse.
          </note>
          <note n="44bf3243">
            Det är när vi bjuder in till detta samarbete viktigt att vi aldrig
            sviktar i vården av den statsfinansiella saneringen. Man kan naturligtvis,
            som någon har gjort från denna talarstol, raljera över att en
            statsminister har bakgrund som finansminister. Man kan raljera
            över att det är en man som sköter statsfinanserna och tro sig
            göra ett politiskt nummer av detta. Det är naturligtvis en synpunkt
            som gränsar till enfald. Om könet hade varit avgörande för hur
            statsfinanserna skötts, kan vi ju säga att vi har facit i handen.
            Vi kan konstatera att vi bara för något år sedan hade en kvinna
            som ansvarig för statsfinanserna. Det var ingen framgång för jämställdheten,
            Gudrun Schyman.
          </note>
          <note n="6060fc88">
            En sak vill jag göra klart för socialdemokratins räkning: Vi
            står för verksamheten i kommuner och landsting. Vi har byggt upp
            den. Vi har varit stolta över att alla människor märkta av hårt
            arbete och slit har fått en bra omvårdnad under sin ålderdom.
            Vi har varit stolta över att alla har fått samma tillgång till
            vård, oavsett plånbokens tjocklek. Det är vårt reformbygge.
          </note>
          <note n="dc626b40">
            Men vi har hela tiden insett att vi inte kan betala detta med
            lånade pengar. Alla de människor som är beroende av att den generella
            välfärden - som vi ofta benämner det som sker i kommuner, landsting
            och socialförsäkringar - fungerar, dem sviker vi den dag vi inte
            har kraften att betala för detta med egna pengar. Det finns inget
            större angrepp på jämställdhet och jämlikhet än att låta de offentliga
            finanserna förfalla.
          </note>
          <note n="47406e27">
            De som tror att det bara är att stå i riksdagens talarstol och
            säga: mer av kommunala tjänster, högre pensioner, mera bistånd,
            kortare arbetstid - förmån, förmån, förmån - utan att inse att
            det till detta finns en given koppling i form av finansiering,
            de sviker och lurar de människor som eventuellt tror att detta
            budskap är hållbart.
          </note>
          <note n="e1b6cd51">
            Det är också viktigt att säga att när Gudrun Schyman - för det
            är henne jag polemiserar mot, det är väl ingen hemlighet - står
            i talarstolen och säger att det bara är att släppa på konvergenskriterierna,
            är det ingenting annat än en uppföljning av den debatt som
          </note>
          <note n="835f6b42">
            Vänsterpartiet tidigare har fört och som har präglats av uppfattningen
            att det inte skadar med litet extra inflation.
          </note>
          <note n="f9b5ce43">
            Det är inflationen som Vänsterpartiet vill släppa loss. Alla
            som sett inflationens härjningar vet att ett säkrare sätt att
            underminera en fördelningspolitik i ett samhälle än att låta inflationen
            gå loss, det finns inte.
          </note>
          <note n="e2a73492">
            Den som tjänar på inflation, Gudrun Schyman, är den som har stora
            fasta tillgångar i mark, aktier och fastigheter, och den som förlorar
            på inflationens härjningar är den som lever på sin pension eller
            på sin lön.
          </note>
          <note n="b2f82e46">
            Pension och lön skall vara värdesäkrade. När de är värdesäkrade
            är det faktiskt därför att vi har statsfinanserna i ordning och
            inflationen är tillbakapressad.
          </note>
          <note n="0d5161a4">
            Det går inte att utlova reformer ens för Vänsterpartiets del
            och finansiera detta med en framtida inflationstillväxt. Det är
            viktigt att ha sagt; det är lösan sand ni bygger ert ekonomiska
            alternativ på. Ni sviker på så sätt dem som står för jämställdhet
            och jämlikhet.
          </note>
          <note n="aaa32f6f">
            Vi vill samarbeta om den ekonomiska politiken.
          </note>
          <note n="3a08cd6f">
            Vi gör inte anspråk på att ha alla lösningar. Det som ligger
            framför oss är svårt, men vi skall klara av de mål som riksdagen
            med så stor kraft har ställt sig bakom, nämligen att få ett underskott
            i de offentliga finanserna under 3 % 1997 och att nå balans i
            de offentliga finanserna 1998. Då är vi återigen i ett läge där
            Sverige har ordning på sin ekonomi, och då kan vi, precis som
            Olof Johansson sade förut, faktiskt ha någonting att själva förfoga
            över i form av politiskt utrymme i denna kammare. Vi tar bort
            kraften från marknaderna och för åter in den politiska kraften
            i de valda demokratiska organen. Det är vad det handlar om.
          </note>
          <note n="461dc890">
            Så till den europeiska unionen. Vi socialdemokrater ser EU som
            en möjlighet att internationellt fortsätta ett politiskt samarbete
            för att pressa tillbaka arbetslösheten, för att förbättra miljön
            och för att öka det folkliga inflytandet som en balans mot ett
            allt mer internationaliserat kapital. Vi ser framför oss ett EU
          </note>
          <note n="ab2755aa">
            som kommer att utvidgas, ett EU som innehåller fler stater än
            dagens. Vi ser framför oss en möjlighet att också i EU få som
            medlemmar de stater som nyligen har befriats från kommunismens
            förtryck i Östeuropa.
          </note>
          <note n="110e1b43">
            Det skulle, Gudrun Schyman, vara av utomordentligt stort värde
            om Vänsterpartiet kunde deklarera om man har som uppfattning att
            det är en fördel att våra grannar Estland, Lettland, Litauen och
            Polen kan komma med i EU eller inte. Är Vänsterpartiet för deras
            medlemskap eller är ni emot det? Den upplysningen har Gudrun Schyman
            all möjlighet att ge just inför starten av den regeringskonferens
            som jag på torsdag och fredag har möjlighet att delta i och som
            ju kommer att handla om utvidgningen.
          </note>
          <note n="dfaf73d1">
            När det gäller energifrågan vore det fel att påstå att vi vet
            exakt hur energipolitiken kommer att se ut om 10 eller 15 år.
            Det är det ingen som vet. Vi vet bara en sak: Vi har en kärnkraft
            som successivt åldras och som skall ersättas med en ny energiproduktion.
            Vi vet att vi har lagt fast utomordentligt rigorösa miljökrav.
            Vi vet också att oavsett om vi bestämmer att den första reaktorn
            skall tas ur drift under den här mandatperioden eller inte så
            kommer vi inte förbi det faktum att kärnkraften åldras och skall
            ersättas.
          </note>
          <note n="f5dd1cb8">
            När jag lyssnar på Lars Tobisson märker jag att han står för
            ett bidrag i debatten som avviker från andra bidrag. Lars Tobisson
            säger: Låt marknaden styra i vilken takt kärnkraften skall avvecklas.
            Slå fast säkerhetsreglerna och låt marknaden styra.
          </note>
          <note n="8406e45c">
            Om marknaden, Lars Tobisson, vill bygga ut kärnkraften, kommer
            Moderaterna då att motsätta sig detta? Det är en rimlig frågeställning
            mot bakgrund av hur Moderaterna alldeles nyss här i talarstolen
            bekände sig till uppfattningen att det är marknaden som skall
            styra. Är marknaden i det läget alltid överordnad politiska beslut?
            Har Moderaterna uppfattningen att om marknaden vill skall kärnkraften
            byggas ut? Vi väntar nyfiket på svaret på den frågan.
          </note>
          <note n="55f65b0e">
            Lars Tobisson var litet dyster i sitt anförande, och det kan
            jag kanske förstå. Uppmärksamheten har varit oerhört koncentrerad
            på det socialdemokratiska partiet och vår kongress under de senaste
            veckorna. Vi har ju sett de moderata kommentarerna, präglade av
            besvikelse över att de inte har fått samma uppmärksamhet för sin
            partistämma. Det sorgearbetet får väl moderaterna själva klara
            av.
          </note>
          <note n="a8c3f4fa">
            Men ni som har följt debatten kan göra följande reflexion: När
            oppositionsledaren Tobisson - han är de facto oppositionsledare
            i dag - börjar sitt anförande talar han om partikongressen och
            om kongressens beslut. Han menar den socialdemokratiska partikongressen.
          </note>
          <note n="3321ca2f">
            Ibland tycker kanske t.o.m. jag att den socialdemokratiska partikongressen
            har fått för stort utrymme i massmedier. Det blir för mycket koncentration
            på ett parti. Det finns rimligen anledning att också fråga vad
            andra partier vill och tycker.
          </note>
          <note n="41fe0f26">
            Men jämför med de profetior som Lars Tobisson, moderaterna och
            andra tänkare på den högra halvan av svensk politik har presenterat
            kring socialdemokratin och vår framtid. Vi var ett parti som hade
            räknats ut. Socialdemokratin var något som tillhörde det förgångna.
            Socialdemokratin hade inga lösningar på framtidens frågor. Det
            där har högern sagt under många år. Lars Tobisson har sagt det
            flera gånger förut, innan dagens inlägg här i talarstolen. Men
            om det nu är så att vi inte har några lösningar, inte har några
            svar, inte är något alternativ i svensk politik, varför då denna
            enorma koncentration av uppmärksamhet på det socialdemokratiska
            partiet och vår kongress?
          </note>
          <note n="de130fba">
            Det är ju så att det socialdemokratiska partiet är en dominerande
            politisk kraft i Sverige. Vi har en tradition av ansvarstagande
            för vårt fina land. Vi har en tradition som rymmer ett mycket
            stort allvar inför uppgiften. Vi vet, och svenska folket vet,
            att vi orkar regera. Det är ju inte alldeles säkert, Lars Tobisson,
            att de som politiskt dömer ut ett alternativ som står för allvaret,
            som står för ansvar och stolthet för Sverige, upplevs som starka
            i valmanskåren.
          </note>
          <note n="803f7ec2">
            Lars Tobisson har att presentera alternativet. Han representerar
            i dag oppositionsledningen. Vilka krafter tänker Tobisson samla
            bakom ett borgerligt program? Hur ser alternativet ut?
          </note>
          <note n="2028976e">
            Jag har ställt en fråga om energipolitiken. Uppenbarligen skall
            moderaterna abdikera och sedan skall marknaden sköta det hela.
            Vi kan ta nästa stora fråga, där jag kan rikta udden mot Folkpartiet
            som ju ingår i
          </note>
          <note n="6998de1a">
            Lars Tobissons tilltänkta regeringsunderlag. I de yttersta av
            dessa dagar följer Moderaterna internt en debatt som har nått
            ut till allmänheten och som handlar om att Moderaterna säger att
            det i Sverige inte går att få till stånd en bra utveckling därför
            att vi har ett för stort välfärdssamhälle. Det hindrar att gamla
            människor har det bra, det hindrar att den som är arbetslös känner
            trygghet, det hindrar att den som är sjuk har en bra försäkring.
            Det skapar inte drivkraften, det skapar inte incitament, säger
            man.
          </note>
          <note n="d0a77ed4">
            Det må vara Moderaternas tro. Hur ser ni i Folkpartiet, som ju
            ingår i regeringsunderlaget med Moderaterna, på Moderaternas uppfattning
            om välfärdspolitiken? Upplever Folkpartiet att välfärdspolitiken
            är ett hinder för ekonomisk utveckling och tillväxt?
          </note>
          <note n="9b998011">
            Upplever Folkpartiet att barnbidrag, pensioner, arbetslöshetsersättningar,
            sjukersättningar, stora kommunala och landstingskommunala verksamheter
            är ett hinder för ekonomisk utveckling? Skall man tro vad Folkpartiet
            tidigare sagt, ser ni inte på saken på så sätt.
          </note>
          <note n="0b3120b9">
            Men Leijonborg var uppe i talarstolen alldeles nyss och raljerade
            över Centerpartiets ansvarstagande, beredd tydligen att kasta
            en del gammalt över bord.
          </note>
          <note n="4a9dbfca">
            Kanske tänker Folkpartiet om och närmar sig Moderaterna? I skuggan
            av Moderaterna växer aldrig Folkpartiet, det vet vi. Men Lars
            Leijonborg har möjligheten att i talarstolen ge ett klart besked:
            Ser ni välfärdspolitiken som ett hinder för ekonomisk utveckling
            och tillväxt, eller delar ni den uppfattning som socialdemokaratin,
            Centerpartiet och andra traditionellt haft, att när vanligt folk
            får det bättre och känner trygghet, då går det också bra för Sverige?
            Det är vattendelaren i svensk politik. På vilken sida ställer
            sig Folkpartiet?
          </note>
          <note n="a02b5c5a">
            Vi socialdemokrater bjuder in till samarbete, inte därför att
            vi skulle sakna egna idéer eller egen politik.
          </note>
          <note n="e3a78783">
            Vi är beredda att, om det så behövs, ensamma bära ansvaret för
            Sverige. Men det är ingen bra lösning, det är inte bra för vårt
            fina land. Vi skall samarbeta. Därför är regeringsförklaringen
            en utsträckt hand till arbetsmarknadens parter, till de politiska
            partierna i riksdagen och till det svenska folket att vara med
            och göra vårt fina land ännu finare. Sverige är ett gott land.
            Det kan bli ännu finare att leva i. Låt oss samarbeta om den uppgiften.
          </note>
          <note n="44c8ae36">
            (Applåder)
          </note>
          <note n="2ea6c34c">
            Anf. 8 TALMANNEN
          </note>
          <note n="03a0f6a6">
            På statsministerns anförande har replik begärts av
          </note>
          <note n="734a986c">
            Lars Tobisson, Olof Johansson, Lars Leijonborg,
          </note>
          <note n="eb4633fe">
            Gudrun Schyman, Birger Schlaug och Alf Svensson.
          </note>
          <note n="57aac72a">
            Det kommer att bli tillåtet att ge två repliker om högst fyra
            minuter. Duellmetoden tillämpas.
          </note>
          <note n="c9138b6b">
            Anf. 9 LARS TOBISSON (m) replik
          </note>
          <note n="c55dd4bb">
            Fru talman! Statsministern gav inga besked, inga svar på frågor.
            Han upprepade sina löften, sina mål för statsfinanserna, men han
            avslöjade inte hur han skall nå dit. Återigen insmyger sig misstanken
            att han inte vet. Ändå är problemen betydande. Av tidigare saneringsprogram
            återstår 8 miljarder att precisera.
          </note>
          <note n="b647225b">
            Anslagsöverskridandena på årets budget kan beräknas till 10 miljarder.
            Tilläggsbudgeten kostade 2 miljarder. AMS har begärt 12 miljarder
            för att klara den ökade arbetslösheten. Kostnadsökningarna i Perssonplanen
            kan beräknas till 13 miljarder. Ovanpå detta kommer uppgifter
            om att underskottet i den konsoliderade offentliga sektorn förra
            året blev 20 miljarder större än regeringen förutsåg. Är det någon
            av dessa siffror som Göran Persson vill bestrida? Håller regeringen
            egentligen fast vid målen i konvergensprogrammet? Gudrun Schyman
            behöver nog inte be
          </note>
          <note n="428a88c2">
            Göran Persson att överge dem. Konjunkturinstitutet har i dagens
            rapport avslöjat att han redan gjort det.
          </note>
          <note n="85280c6c">
            Kan det trots det käcka talet i regeringsförklaringen bli tal
            om senareläggning? Tänker regeringen inrikta sig på utgiftsminskningar,
            eller faller den för frestelsen att ytterligare höja det redan
            rekordhårda skattetrycket?
          </note>
          <note n="028ecdf6">
            Regeringens mål är att halvera den öppna arbetslösheten till
            sekelskiftet. Starten blev dålig. I går klargjorde AMS att man
            räknar med att arbetsmarknaden försämras under 1996. I sitt tal
            på partikongressen - jag säger så därför att vårt motsvarande
            organ heter partistämma, så jag kan skilja på det - klargjorde
            Göran Persson: I vårt land är folkets vilja till arbete nationens
            främsta tillgång. Men likväl förvägras hundratusentals människor
            rätten till arbete.
          </note>
          <note n="102747db">
            När jag hörde det frågade jag mig: Av vem förvägras de arbete?
            Jo, av dem som inte vill sänka skatter och avreglera. Vi är ju
            överens om att det är i den enskilda sektorn, främst inom den
            privata tjänstesektorn och de små företagen, som de nya jobben
            kan komma till stånd. Hur tror Göran Persson att det skall kunna
            ske om man betecknar valet mellan arbetslöshet och avreglering
            som ett val mellan pest och kolera?
          </note>
          <note n="428116f2">
            Att inleda kärnkraftsavvecklingen innan säkerhet och lönsamhet
            kräver det vore en gigantisk kapitalförstöring. Jag vill inte,
            försäkrade Göran Persson partikongressen, att den finansminister
            som kommer efter mig skall behöva åka till New York, Washington
            och London och inför flinande 25-åriga börsmäklare försöka förklara
            hur den svenska välfärden är uppbyggd. Men han är tydligen beredd
            att skicka ut den nya finansministern på samma resa för att förklara
            att
          </note>
          <note n="b414cf42">
            Sverige nu behöver låna 10-15 miljarder, inte för att utveckla,
            utan för att avveckla produktiva resurser.
          </note>
          <note n="48f1f1b1">
            Jag tror inte att Erik Åsbrink behöver möta några flinande investerare.
            De kommer att gapskratta.
          </note>
          <note n="cc255701">
            Jag skall ge Göran Persson svar på den fråga han ställde om kärnkraften.
            Vi följer folkomröstningens beslut: 12 reaktorer, de skall avvecklas,
            låt marknaden göra det. Jag tror inte att ens marknaden vill ha
            några nya, därför att kärnkraften är förbunden med så stora fasta
            kostnader att det inte är lönsamt att bygga nya.
          </note>
          <note n="35633491">
            Men just på grund av de stora investeringar som vi gjort är det
            lönsamt att använda våra kärnkraftsaggregat så länge de är säkra
            och fungerar jämfört de alternativ som blir så dyra att satsa
            på.
          </note>
          <note n="a85fe11e">
            Anf. 10 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="04152542">
            Fru talman! Det var ett väldigt tufft besked som
          </note>
          <note n="3d38c39b">
            Tobisson lämnade i senare delen av sin replik, att inte ens marknaden
            tror på kärnkraften. Det är så hemskt dyrt, komplicerat och riskfyllt.
            Det är därför vi har den här diskussionen. Den som har den insikten
            borde kanske också ställa sig frågan: Om vi har 50 % av vår elförsörjning
            kopplad till den typen av produktion, bör vi inte då i tid börja
            ställa om så att vi inte hamnar i ett läge då vi snabbt och drastiskt
            får göra någonting som skapar väldiga problem? Marknadens krafter
            skall tydligen inte tillåta att vi bygger ny kärnkraft.
          </note>
          <note n="2b61d7d7">
            Marknadens krafter skall uppenbarligen i Moderaternas värld bara
            tillåta att de befintliga avvecklas. Om man inte tilltror marknadens
            krafter den ena förmågan, varför skall man då tilltro dem den
            andra? Moderaterna har litet problem med sin logik, det måste
            jag säga. Icke desto mindre är Lars Tobisson välkommen till samtalen
            om energipolitiken.
          </note>
          <note n="5dcd87fb">
            Jag är imponerad över Tobissons sätt att hålla ordning på statsfinanserna.
            Det är en katalog över olika typer av saker som skall finansieras.
            Tänk om samma talang hade varit på plats för några år sedan när
            Tobisson hade det direkta ansvaret för statens finanser och vi
            fick ett förfall utan like. Det håller vi på att ta oss ur med
            aktivt stöd från Centerpartiet, som tar ett ansvar för Sverige
            som jag tycker är beundransvärt.
          </note>
          <note n="845b8484">
            Vi kommer att klara, och skall klara, ett underskott lägre än
            3 % 1997. Vi skall vara i balans 1998.
          </note>
          <note n="c14c5e28">
            Målen ligger fast. Tobisson kommer på den punkten att få se att
            det vi har sagt i talarstolarna och i deklarationer kommer vi
            också att ha kraften att infria. Så har det varit hela tiden.
            Jag måste tyvärr säga, fru talman, att Tobisson, i takt med att
            framgångarna för
          </note>
          <note n="127760cd">
            Sverige och i den ekonomiska saneringen visat sig, verkar bli
            allt dystrare. Det går bra i den svenska offentliga ekonomin.
            Det är långsiktigt nödvändigt för att klara välfärden. Det är
            ingenting att vara ledsen för, Lars Tobisson, det är en framgång.
          </note>
          <note n="14cb4b79">
            Lars Tobisson har egentligen lyft in den fråga som jag ställde
            till Folkpartiet. Jag skall inte upprepa den till Lars Leijonborg
            nu, eftersom han säkert kommer att svara på den sedan. Men i Moderaternas
            värld är det ytterligare skattesänkningar, ytterligare neddragningar
            och s.k. avregleringar som skall lösa bekymren. Det har inte fungerat
            någon annanstans i världen.
          </note>
          <note n="436f82cb">
            De försök som gjordes under Lars Tobissons aktiva ledning för
            några år sedan gav faktiskt till resultat att arbetslösheten exploderade
            och att statsfinanserna kördes i botten. Vi har prövat det i Sverige,
            Lars Tobisson. Lars Tobisson hade mer än någon annan tillsammans
            med Anne Wibble ansvaret för den utvecklingen. Vi tänker inte
            upprepa det misstaget. Det kan jag försäkra både kammaren och
            TV-tittarna om.
          </note>
          <note n="78a38c1a">
            Anf. 11 TALMANNEN
          </note>
          <note n="9d6810bf">
            Jag får upplysa om att det också går bra att ta replikerna från
            bänken.
          </note>
          <note n="afc51c98">
            Anf. 12 LARS TOBISSON (m) replik
          </note>
          <note n="c01949fa">
            Fru talman! Det är den socialdemokratiska politiken som är det
            största hotet mot välfärden, mot de svaga i samhället, därför
            att den utestänger den tillväxt som ger välfärd.
          </note>
          <note n="efaef467">
            Hur regeringen planerar att möta konjunkturavmattningen får vi
            alltså inte veta förrän i vårpropositionen. Men det står helt
            klart att många miljarder saknas för att räknestycket skall gå
            ihop. Det bestred inte statsministern.
          </note>
          <note n="8a65fe87">
            Vid sidan av redan existerande hål i statsfinanserna är Göran
            Persson alltså beredd att gräva en ordentlig krater genom att
            i förtid avveckla kärnkraftverk.
          </note>
          <note n="01128a5e">
            Men det är helt onödigt. Med rätt signal från regeringen till
            den egna riksdagsgruppen är jag övertygad om att bortåt 75 % av
            kammarens ledamöter skulle sluta upp bakom folkomröstningens resultat
            att kärnkraften skall användas så länge det är säkerhetsmässigt
            och ekonomiskt försvarbart. Som f.d. finansminister borde Göran
            Persson egentligen kunna skilja på drift och investering. Kärnkraften
            innebär låga driftskostnader. Den tunga investeringen är redan
            gjord. Då skall man utnyttja denna tillgång. Om besked om detta
            ges går kronan åt rätt håll, och räntan går ned.
          </note>
          <note n="3352d82a">
            Reaktionen skulle bli densamma om regeringen vågade bekänna färg
            om EMU. Men i stället drömmer
          </note>
          <note n="1d0b80bb">
            Socialdemokraterna om en sysselsättningsunion. Vad som menas
            med det är inte så lätt att få något grepp om. Men tydligen är
            tanken att man på europeisk nivå skall få till stånd en klassisk
            efterfrågestimulerande konjunkturpolitik av keynesianskt märke.
            Det som ett enskilt land med dagens öppna globala marknader inte
            kan kosta på sig, det skall nu EU:s medlemsländer samfällt ägna
            sig åt i skydd av sin storlek och sin omfattande internhandel.
            Det är inte förenligt med konvergenskraven, som ju tvärtom ålägger
            medlemsländerna att reducera sina budgetunderskott till under
          </note>
          <note n="984a791c">
            3 %.
          </note>
          <note n="1094d648">
            När Socialdemokraterna vill göra gällande att kampen mot arbetslösheten
            har getts större vikt i och med Sveriges inträde i EU är det helt
            enkelt inte sant.
          </note>
          <note n="d063d2ed">
            Långt innan Sverige blev medlem i EU har det antagits program
            för medlemsländernas arbete på sysselsättningens område. Men av
            de fem s.k. Essenrekommendationerna vägrar regeringen att följa
            två, nämligen de två som förordar sänkta indirekta arbetskraftskostnader,
            dvs. löneskatter, och en mer flexibel arbetsrätt. Det är i och
            för sig en förståelig inställning hos en regering som nyligen
            i dessa båda avseenden drivit igenom återställare i motsatt riktning.
          </note>
          <note n="a19530e1">
            Liksom i kärnkraftsfrågan visar regeringen i Europapolitiken
            sin fallenhet för symbolpolitik. Min sista fråga till Göran Persson
            blir hur han som ansvarig för regeringens EU-arbete tänker verka
            för att
          </note>
          <note n="62c22c16">
            Sverige skall uppfylla det sysselsättningsprogram som vi vid
            toppmötet i Cannes för snart ett år sedan förband oss att följa.
          </note>
          <note n="21518c47">
            Anf. 13 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="f30a4b25">
            Fru talman! När det gäller vårt engagemang i Europeiska unionen
            är det alldeles uppenbart att det som
          </note>
          <note n="9df29589">
            Ingvar Carlsson förde in med sin entré i Cannes och i
          </note>
          <note n="c5bb6334">
            Madrid var en koncentration på arbetslösheten som tidigare inte
            hade funnits i de politiska samtalen. Lars
          </note>
          <note n="81899255">
            Tobisson kan väl följa de senaste dagarnas debatt i
          </note>
          <note n="6397a223">
            Europa där Jacques Chirac nu gör arbetslöshetsfrågan till EU:s
            toppangelägenhet. Vid Madridmötet sades det att arbetslösheten
            är Europeiska unionens viktigaste fråga som stod högst på dagordningen.
            Jacques
          </note>
          <note n="de21c55d">
            Santer sade att vi nu måste skapa en politik i Europa som stimulerar
            sysselsättning och investeringar. Alla talar i dag mer eller mindre
            om det som Ingvar Carlsson lyckades föra upp på dagordningen inte
            minst i
          </note>
          <note n="c0eacf21">
            Madrid. Men här i Sveriges riksdag skall vi behöva höra svenska
            moderater stå och säga att detta inte är sant. På något sätt avslöjar
            sig Lars Tobisson här. Det är partinitet som gäller. Det är naturligtvis
            en socialdemokratisk framgång att vi har lyckats med detta.
          </note>
          <note n="3b98d18b">
            Men se bort ifrån detta, Lars Tobisson. Glöm det, och inse att
            den enda möjligheten att i Europa samfällt pressa tillbaka arbetslösheten
            är att vi använder EU:s resurser och EU som instrument. Var glad
            för det, och glöm då i så fall att det var socialdemokrater som
            tog initiativet. Men var glad för det för EU:s skull och för
          </note>
          <note n="e8a0c517">
            Europas skull. Det är vad det handlar om.
          </note>
          <note n="44c8ae36">
            (Applåder)
          </note>
          <note n="2c079bf4">
            Anf. 14 OLOF JOHANSSON (c) replik
          </note>
          <note n="bdcb7a55">
            Fru talman! Jag kände mig inte särskilt träffad när
          </note>
          <note n="55030c1b">
            Göran Persson kom med sin berättigade kritik mot dem som delar
            ut pengar utan finansiering. Det bekräftades senare i ett annat
            inlägg att han undantog
          </note>
          <note n="03dd5a8f">
            Centerpartiet när det gäller detta.
          </note>
          <note n="c97c4d1c">
            Det är naturligtvis allvarligt när en del av debatten kan föras
            så frikopplad från verkligheten som flera av de politiska partierna
            har gjort här. Det handlar om att både utlova nya reformer och
            skattesänkningar. Jag vill mycket starkt understryka att det egentligen
            inte är beundransvärt att ta ansvar i politiken i det läge som
            Sverige befinner sig i nu. Visserligen börjar vi få greppet över
            en positiv utveckling. Det borde vara en självklarhet för politiska
            partier. Det allvarliga är alltså att man inte vill eller orkar
            ta ansvar. Det är bara den som vågar något som gör något och naturligtvis
            tar risker inför sina uppdragsgivare som kan åstadkomma något.
            Här står då regeringen med öppen famn och bemöts av de flesta
            partier i denna kammare med en kall hand. Jag förstår inte riktigt
            vad det är som gör att man inte inser det allvarliga läget just
            nu och här för att marknaden, den som en del vill skall bestämma,
            helt skall ta över bestämmandet framöver.
          </note>
          <note n="1aae8594">
            Jag vill mot bakgrund av detta till Göran Persson säga att jag
            i hög grad respekterar partiers olika uppfattningar. Det handlar
            inte om detta. Jag antar att
          </note>
          <note n="60ef5bc0">
            Göran Persson håller med mig om att vi inte överger våra idéer
            bara därför att vi samarbetar. En del tycks tro att man skall
            fungera som att man sopar banan, som någon sade. Jag skulle kunna
            ge Alf Svensson en lektion i curling. Han skulle behöva det. Det
            går nämligen inte till som han sade. Man sopar bara för sina egna
            klot. Det är en väldig skillnad. Men Alf Svensson sitter ju på
            läktaren så jag begär inte att han skall kunna något om detta.
            Men det är detta som det handlar om, nämligen att man sopar för
            sina egna klot och att man inte överger sin egen vilja, sina politiska
            idéer och traditioner. Men skiljelinjen tycks här i kammaren gå
            mellan dem som vill och orkar samarbeta och dem som inte gör det.
          </note>
          <note n="d168d9a8">
            Låt mig ställa en fråga till Göran Persson med utgångspunkt från
            en av de mer löftesrika delarna av regeringsförklaringen, nämligen
            den delen där det talas om en ekologiskt uthållig utveckling.
            Regeringens ambition är att Sverige skall vara en pådrivande internationell
            kraft. Vi har visserligen en Europadebatt i morgon, men jag vill
            ändå helt kort ta upp några exempel på detta.
          </note>
          <note n="8cdd9afd">
            Det handlar om ett hållbart samhälle för Europa, om förbud mot
            kadaverfoder på grundval av den tragedi som vi nu ser inträffa
            i Europa och om en gemensam politik för CO2-skatt, vilket inte
            är enkelt, men vi har lagt fram ett gemensamt förslag. Vi måste
            mobilisera resurser för Östeuropa och för Östersjön.
          </note>
          <note n="6aaac96b">
            Och vidare: Inga sänkta miljökrav för Sverige. Är
          </note>
          <note n="c68be448">
            Göran Persson beredd att driva den politiken också i det europeiska
            perspektivet?
          </note>
          <note n="44c8ae36">
            (Applåder)
          </note>
          <note n="b5bfd7ca">
            Anf. 15 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="cdb6ba2c">
            Fru talman! Vi kommer i morgondagens debatt att närmare utveckla
            vår hållning i Europapolitiken. Men det framgick fullständigt
            klart av mitt anförande att vi ser den europeiska unionen som
            ett nödvändigt instrument för att flytta fram positionerna i kampen
            för en bättre miljö. Miljöförstöringen känner inte nationsgränser.
            Hav och luft förorenas, och hav och luft är våra gemensamma livsbetingelser
            i vår del av världen.
          </note>
          <note n="25a0e4da">
            Därför har vi anledning att se till att vi också utnyttjar de
            politiska instrument som finns för att motverka en sådan utveckling.
          </note>
          <note n="019da931">
            Jag vill understryka vad jag tidigare sade till Olof
          </note>
          <note n="0909a796">
            Johansson om vikten av samarbetet. Jag hade i helgen en möjlighet
            som jag tyvärr inte kunde utnyttja, nämligen att tala vid en konferens
            i Avesta, en landsbygdsriksdag. 800 människor med folkrörelsebakgrund
            och med ansvar för den del av Sverige som inte alltid syns i TV-program
            och på tidningarnas förstasidor var församlade. De sträckte också
            ut en hand för samarbete och samförstånd. Låt mig säga att det
            är ovanligt lätt för mig att ta emot den utsträckta handen från
            dessa människor med en folkrörelsebakgrund och ett ansvarstagande
            som ligger i deras tradition och som väl passar in i det samarbete
            som Centern och
          </note>
          <note n="3e876fdf">
            Socialdemokraterna nu har kring saneringen av de offentliga finanserna.
            Jag hälsar landsbygdsriksdagens sammanträde och detta initiativ
            med största tillfredsställelse.
          </note>
          <note n="5241c41c">
            Anf. 16 OLOF JOHANSSON (c) replik
          </note>
          <note n="0291d500">
            Fru talman! Jag tycker att det är viktigt att ändå fullfölja
            detta med miljöutvecklingen i Europa ytterligare något. Det handlar
            egentligen om våra möjligheter i Nordeuropa att äntligen sätta
            våra miljökrav på kartan i det europeiska samarbetet. De finns
            inte där.
          </note>
          <note n="b8bdec32">
            Våra förhandlingar med EU i miljöfrågor skedde ju faktiskt under
            betydande motstånd från EU:s sida när det gällde våra krav. Man
            ville helst att vi skulle ge med oss på de punkter där våra krav
            var högre. Till sist uppnåddes en övergångslösning som innebar
            att man från EU accepterade att vi inte skulle behöva sänka våra
            miljökrav.
          </note>
          <note n="a991e15f">
            Om det europeiska samarbetet skall fungera förutsätter det att
            människor också i fortsättningen kan lita till att det europeiska
            samarbetet fungerar på det här området, därför att det är en omistlig
            del av den ekologiskt uthålliga utveckling som regeringen säger
            sig eftersträva. Jag förutsätter att regeringen använder sig av
            t.ex. Visbykonferensen för att just lyfta fram det här perspektivet,
            gärna i samarbete med andra för att visa övriga Europa att Östeuropas
            miserabla miljö inte är en fråga enbart för grannstater utan det
            är faktiskt ett internationellt ansvar, eftersom situationen är
            så eländig.
          </note>
          <note n="36328050">
            Och till sist bara som en parentes till marknadens avveckling
            av kärnkraften när det gäller vilka som flinar i sammanhanget:
            Det var inte många som flinade i Tjernobyl när olyckan var framme.
          </note>
          <note n="a968c4a6">
            Anf. 17 LARS LEIJONBORG (fp) replik
          </note>
          <note n="7e214e7e">
            Fru talman! När Göran Persson talade här framstod det tydligt
            att han har sin partikongress avklarad.
          </note>
          <note n="73f5d0e3">
            Det var en samarbetsinriktad och ganska ödmjuk person och inte
            den machoprofil som har framtonat i en del sammanhang. Den mest
            engagerade polemiken riktades åt vänster. Förklaringen till detta
            har vi som kunnat ta del av den fått under debattens gång. Det
            har under debattens gång offentliggjorts nya siffror om svensk
            ekonomi, dels från Konjunkturinstitutet, dels från Nordbanken
            som har kommit med en prognos. Siffrorna bekräftar det som jag
            sade i min inledning, att utvecklingen för svensk ekonomi för
            närvarande är mycket bekymmersam. Värmen och entusiasmen under
            den socialdemokratiska partikongressen kommer möjligen att kännas
            ganska avlägsen när denna situation måste åtgärdas.
          </note>
          <note n="16ed7ebc">
            Eftersom den nye statsministern fortsätter med det älsklingstema
            som han hade som finansminister, nämligen att skylla allt på Anne
            Wibble som inte är här, skulle jag kunna uttrycka saken så här:
            Så länge som Anne Wibbles senaste budget verkade gick det ganska
            bra för svensk ekonomi. Tillväxtsiffrorna under 1995 och 1996
            var bra. Men i takt med att den nya politiken fick genomslag har
            nu problemen växt.
          </note>
          <note n="823a370d">
            Tillväxten upphörde under andra kvartalet 1996. De siffror som
            nu har presenterats är mycket allvarliga.
          </note>
          <note n="b51ca717">
            Arbetslösheten stiger och tillväxten sjunker. Skall man klara
            de statsfinansiella målen krävs det nya besparingar.
          </note>
          <note n="32e5911d">
            Det blir mycket ekonomi i dessa diskussioner.
          </note>
          <note n="b8bd5aad">
            Men det är som Gudrun Schyman råkade säga i förbigående, att
            det är ett fattigdomsbevis att vi inte kan ge mera bistånd. Det
            är ett naturligtvis ett fattigdomsbevis i många avseenden att
            vi inte kan ha alla de utgifter som vi önskar. Skall vi klara
            biståndet och välfärden måste vi se till att politiken läggs om
            så att företagande och investeringar lönar sig på ett annat sätt.
          </note>
          <note n="136d9d6c">
            Sedan vinner Göran Persson en poäng när han ställer frågan till
            mig om Moderaternas välfärdspolitik. Hur skall vi i Folkpartiet
            kunna samverka med
          </note>
          <note n="38c6d0cf">
            Moderaterna? Och han ställer frågan direkt: Är välfärdspolitiken
            ett hinder för ekonomisk utveckling?
          </note>
          <note n="d8575d73">
            Folkpartiets svar är ett kristallklart nej. Vi har en helt annan
            syn än Moderaterna på välfärdspolitiken. För oss är den en förutsättning
            för ekonomisk utveckling.
          </note>
          <note n="9877f9d5">
            Men då är frågan: Hur går detta ihop? Vi har i samverkan med
            Moderaterna fått Carl Bildt att sätta sitt namn under handikappreformen,
            som ni nu delvis förstör, och under barnomsorgsgarantin. Så länge
            Carl
          </note>
          <note n="788475b2">
            Bildt var statsminister kunde vi sätta stopp för sänkningen i
            sjukförsäkringen till 75 %. Men det är ju mer er politik som detta
            har varit möjligt. Med er har vi också träffat uppgörelser om
            att främja arbete och företagande. Men problemet är att ni inte
            klarar det internt. Ni klarade inte skattereformen på partikongressen.
            Ni fick lov att bordlägga frågan om värnskatten för att ni var
            rädda att förlora - pensionsfrågan likaså. Ni klarar inte att
            svara upp till de uppgörelser som vi har träffat. Det är detta
            som är problemet med samverkan med er.
          </note>
          <note n="6c51edfe">
            Anf. 18 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="fa196c35">
            Fru talman! Det var ett värdefullt besked från Lars
          </note>
          <note n="e3471f01">
            Leijonborg. Folkpartiet ser inte välfärdssamhället som ett hinder
            för tillväxt och utveckling utan snarare som en förutsättning.
          </note>
          <note n="971c24c5">
            Sedan kan det ställas mot den moderata programdebatt som nu rasar
            där det tydligt sägs att det är just detta, vårt stora välfärdssamhälle,
            som är hindret för tillväxt och utveckling. Där går vattendelaren
            i svensk politik i dag. Är det som vissa tror, att välfärden är
            hindret, ja, då skall den naturligtvis reduceras kraftigt.
          </note>
          <note n="f9d20f38">
            Då skall man sänka ersättningsnivåer, försämra verksamheten i
            kommuner och landsting och sänka skatterna.
          </note>
          <note n="5bef6ee7">
            Om Folkpartiet inte har den uppfattningen är det svårt att se
            hur Lars Tobissons oppositionsledarroll här håller på att utvecklas,
            därför att detta är ju fundamentet i Moderaternas ekonomiska politik
            och fundamentet i Moderaternas tänkande. Folkpartiet har ställt
            sig på andra sidan vattendelaren. Då har Folkpartiet att bestämma
            sig för om man skall fortsätta att samarbeta med Moderaterna,
            trots att man i den avgörande frågan har en annan principiell
            ståndpunkt, eller om man skall ta emot en utsträckt hand från
            en regering som redan nu samarbetar med ett parti på andra sidan
            blockgränsen - en utsträckt hand för att Sverige behöver mer av
            samförstånd och samarbete och mindre av konfrontation. Detta är
            Folkpartiets val. Sedan kan man ju i enskildheter föra diskussioner
            om den ena reformen eller den andra och om den ena finansieringen
            eller den andra. Men det är inte det principiellt stora och viktiga.
            Det viktiga är att Folkpartiet här deklarerar att välfärdspolitiken
            inte är ett hinder för tillväxt. Moderaterna påstår motsatsen.
            Då är det Lars
          </note>
          <note n="8c69c3ae">
            Leijonborgs uppgift, när han nu kommer upp i talarstolen, att
            klara ut hur detta skall kunna förenas. Varför samarbetar ni i
            Folkpartiet med Moderaterna, om ni nu har denna uppfattning?
          </note>
          <note n="ebfaeff3">
            Anf. 19 LARS LEIJONBORG (fp) replik
          </note>
          <note n="7f59b060">
            Fru talman! Jag är frestad att säga: Lämna med förtroende Moderaterna
            åt oss! Om det blir aktuellt för Folkpartiet att samverka med
            Moderaterna igen är jag rätt övertygad om att vi skall hantera
            välfärdspolitiken lika framgångsrikt som vi gjorde i den senaste
            regeringen. Det var ju i själva verket, trots väldiga ekonomiska
            problem, en social reformperiod. Statsråden Westerberg och Könberg
            genomförde en rad förbättringar av social- och välfärdspolitiken.
            Visst hade vi interna duster med Moderaterna. Men vi har, som
            sagt, numera betydande erfarenheter av att hantera den typen av
            problem.
          </note>
          <note n="4ebcaa6c">
            Jag vill påpeka för Göran Persson att det grundläggande i välfärdsfrågorna
            naturligtvis är kampen mot arbetslösheten. Om detta har jag två
            saker att säga.
          </note>
          <note n="8f6f0a03">
            För det första tror jag inte att ni lurar någon när ni blåser
            upp detta att ni nu har fattat ett beslut om en målsättning, att
            ni nu på partikongressen har sagt att arbetslösheten skall halveras.
            Hela svenska folket har bilden att ni vann valet 1994 på att ni
            skulle minska arbetslösheten. Att ni nu har satt upp en målsättning,
            som för säkerhets skull är förlagd bortom nästa val, kommer vi
            inte att acceptera, därför att vi kräver att det löfte som ni
            gav till svenska folket måste infrias och redovisas före 1998
            års val eller när nästa val nu äger rum.
          </note>
          <note n="ecef5bca">
            För det andra tycker jag att målsättningen är för låg. Den måste
            göras ambitiösare. Det räcker inte att genom att utvidga de arbetsmarknadspolitiska
            åtgärderna förbättra statistiken, utan vad som måste till är fler
            riktiga jobb. Med riktiga jobb menar vi jobb i lönsamma företag
            och jobb i den offentliga sektorn, vilka är långsiktigt finansierade.
          </note>
          <note n="73b8ea7c">
            Jag uppskattar i och för sig att Göran Persson tar upp en debatt
            med mig om välfärden. Det är en önskefråga. Jag hade kunnat plantera
            den så att säga, för det är ju underbart för en liberal att här
            i kammaren och inför TV-publiken få försäkra att vi står fast
            vid en generell och ambitiös välfärdspolitik. Men den stora frågan
            i denna debatt och för Sverige i dag är ju hur vi skall få råd
            att betala en sådan välfärdspolitik om hundratusentals friska,
            arbetsvilliga, intelligenta och kreativa människor inte får vara
            med och hjälpa till. Det är ju där Socialdemokraterna har misslyckats.
          </note>
          <note n="159d35f7">
            Men om ni är beredda att tänka om i grunden när det gäller den
            ekonomiska politiken och synen på företagandet är vi alldeles
            självklart beredda att hjälpa till.
          </note>
          <note n="8624e2fe">
            Men än så länge har vi tyvärr inte sett några konkreta bevis
            för ett sådant omtänkande.
          </note>
          <note n="59b4108e">
            Anf. 20 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="7ce21dfb">
            Fru talman! Det var en social reformperiod, sade
          </note>
          <note n="ef97de67">
            Lars Leijonborg. Det är möjligt att det var det. Den finansierades
            med sänkta skatter, därav det elände vi har i dag. Vi skall bort
            från det. Sociala reformer går inte att klara om man inte också
            är beredd att betala för de förmåner som man sänder ut till det
            svenska folket. Det var den kraften som Folkpartiet inte hade.
          </note>
          <note n="47848468">
            Det var ju så man löste konflikten med Moderaterna vi det tillfället.
            Moderaterna ville avrusta välfärdssamhället för att kunna sänka
            skatter. Folkpartiet ville behålla välfärdssamhället. Då blev
            den minsta gemensamma nämnaren att båda fick som de ville. Folkpartiet
            fick sina sociala reformer, Moderaterna fick sina skattesänkningar
            och Sverige fick ett ekonomiskt bekymmer som resulterade i massarbetslöshet.
            Så såg det ut.
          </note>
          <note n="058f5c3e">
            Nu har jag ställt en fråga till Lars Leijonborg och
          </note>
          <note n="8e043fc6">
            Folkpartiet och har fått svaret att ni står för välfärdspolitiken.
            Ni ser den inte som ett hinder för tillväxt och utveckling. Det
            är gott och det är bra. Men, Lars
          </note>
          <note n="cc91c351">
            Leijonborg, nästa gång vi genomför sociala reformer i
          </note>
          <note n="aea65c1c">
            Sverige, betalar vi för dem och säger nej till Moderaternas lättköpta
            skattesänkningslöften.
          </note>
          <note n="44c8ae36">
            (Applåder)
          </note>
          <note n="e3057865">
            Anf. 21 GUDRUN SCHYMAN (v) replik
          </note>
          <note n="db0d92d1">
            Fru talman! Jag måste säga att jag blir förvånad över Göran Perssons
            argsinthet i sin polemik mot mig.
          </note>
          <note n="4f908874">
            Jag vet inte om det berodde på det faktum att jag pekade på att
            vi har en väldigt kraftfull och dominant manlig samling runt finanspolitiken
            som gjorde honom så upphetsad. Jag raljerar inte med den sakupplysningen,
            utan jag tar upp den av det enkla skälet att det finns maktstrukturer
            inom vårt samhälles alla områden som vi behöver vara extra observanta
            på. De som handlar om just jämställdhetsfrågorna skall vi vara
            extra observanta på. Jag recenserade inte den borgerliga regeringens
            politik med Anne Wibble som finansminister, utan jag tog min utgångspunkt
            i den socialdemokratiska regeringens politik. Såsom den har förts
            hittills har det inneburit ett bakslag för jämställdheten, vilket
            också era egna ministrar har vittnat om. Då är det ju viktigt
            att man ser allvarligt på frågan, är beredd att göra någonting
            åt den och gärna också understryker den fler gånger och på ett
            mer tydligt sätt. Det var detta som var min bakgrund. Jag utgår
            från att vi är överens om att detta är viktiga frågor. Jag vet
            dessutom att ni har jämställdhetskurser i regeringskansliet. Jag
            utgår därför från att ni lär er någonting, för jag vet att ni
            har kompetenta föreläsare.
          </note>
          <note n="0ac78390">
            Så till debatten om ekonomin, om våra förslag och om vår påstådda
            ansvarslöshet. Jag tycker, Göran
          </note>
          <note n="83541911">
            Persson, att det vore bra om vi kunde höja den intellektuella
            nivån på den politiska debatten. Om vi lämnar demagogin och håller
            oss till de politiska sakfrågorna, så är Göran Persson väl medveten
            om att det stora saneringsprogram som i dag resulterar i positiva
            siffror för Sveriges ekonomi är ett paket som till absolut största
            delen gjordes i ordning av Socialdemokraterna och Vänsterpartiet.
            Det är mycket intellektuellt ohederligt att påstå någonting annat.
            Jag tycker inte om föra politisk debatt, om man inte håller sig
            till sakfrågorna och inte är intellektuellt hederlig.
          </note>
          <note n="c88b6e4c">
            Vi lägger aldrig fram några förslag som vi inte finansierar.
            Vi har synpunkter på de sista delarna i saneringsprogrammet. Vår
            uppfattning är att det alltid går att sanera statens finanser
            på ett rättvist sätt. Det är inte så, som Lars Tobisson säger,
            att detta inte har någonting med fördelningspolitik att göra utan
            att det är resurstillväxt som vi skall ha. Fel, säger vi i Vänsterpartiet.
            Det finns alltid fördelningspolitik i varje läge. Vare sig man
            har mycket eller litet pengar finns det fördelningspolitik och
            rättvisa. Det är det som vi gemensamt, hoppas jag, skall komma
            fram till, Göran
          </note>
          <note n="05496315">
            Persson.
          </note>
          <note n="903ab218">
            När jag ställer frågor, svarar inte Göran Persson, utan kommer
            i stället med nya frågor. Jag ställde frågor om t.ex. välfärden.
            Vi har en syn. Vi är för en generell välfärd där plånbokens tjocklek
            inte skall vara avgörande. Centerpartiet och Miljöpartiet har
            en helt annan syn. Det är en avgrund mellan våra trygghets- och
            välfärdsbegrepp. Jag har ställt frågan hur ni resonerar omkring
            detta faktum i regeringen.
          </note>
          <note n="2fc58897">
            Kommunernas ekonomi är en central fråga för våra välfärdssystem.
            Hur kan det komma sig att man på den socialdemokratiska kongressen
            får uppfattningen att vi nu skall lätta på trycket i ekonomin,
            när jag kan läsa innantill att det i konvergensplanen och i tillväxtpropositionen
            både för 1996 och för 1997 står minus framför siffrorna för den
            offentliga tillväxten, de offentliga finanserna, den offentliga
            konsumtionen och när det gäller utrymmet för kommunerna? Det finns
            en konflikt i detta. Var hederlig nog att erkänna det, och ta
            den debatten!
          </note>
          <note n="a74d7561">
            Var också hederlig nog att erkänna att det finns en konflikt
            mellan inflationsbekämpning å ena sidan och arbetslöshetsbekämpning
            å den andra. När Göran
          </note>
          <note n="a8334ecb">
            Persson polemiserar med mig om detta, så är det inte i första
            hand Vänsterpartiet han vänder sig till, utan vänstern inom det
            egna partiet. Där finns just den uppfattning som jag har redovisat.
          </note>
          <note n="a275bfcc">
            Anf. 22 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="a6696371">
            Fru talman! Gudrun Schyman började sin replik med att säga att
            hon visst tar ansvar för ekonomin, för att i den senare delen
            falla tillbaka i populism; mer pengar, större anslag, högre bidrag.
            Sedan har hon dessutom mage att påstå att detta skulle vara möjligt
            att finansiera med högre inflation. Gudrun Schyman, använd nästa
            replik i talarstolen till att berätta för
          </note>
          <note n="33cba3f4">
            Sveriges folk hur högre inflation klarar jobben i kommuner och
            landsting och hur högre inflation är någonting att bygga välfärden
            på!
          </note>
          <note n="d9fcf5c7">
            Använd också nästa replik i talarstolen till att berätta för
            svenska folket hur det gamla Vänsterpartiet kommunisterna ställer
            sig till den längtan som Estland, Lettland, Litauen och Polen
            har att komma med i den europeiska unionen. Var står Vänsterpartiet
            där, är ni för eller emot deras strävan? Jag tror att svenska
            folket är nyfiket på ett svar.
          </note>
          <note n="fc97614d">
            Anf. 23 GUDRUN SCHYMAN (v) replik
          </note>
          <note n="38551090">
            Fru talman! Det gör jag gärna. Jag är ledsen att jag inte hann
            med det förra gången. Det är mig fullständigt obegripligt att
            vår statsminister är så dåligt påläst att han inte vet att vi
            i utrikesutskottet klart och tydligt har sagt att vi självklart
            välkomnar Estland, Lettland och Litauen som medlemmar i den europeiska
            unionen. Det måste vara fråga om dåliga rådgivare eller något,
            men det reder väl upp sig - ni höjer ju kompetensen i regeringen
            har jag hört. Vi har aldrig sagt något annat, och jag blir förvånad
            över att höra denna fråga från Göran Persson. Vi har aldrig påstått
            något annat än att de självklart är välkomna som medlemmar.
          </note>
          <note n="b0706d33">
            Så till frågan om ekonomin. Det finns en konflikt, det kanske
            vi är överens om, mellan en strikt inflationsbekämpning och en
            ekonomisk politik som går ut på att få ned arbetslösheten. Då
            menar jag, och många med mig, inom en bred vänster och fackföreningsrörelse,
            att om en ekonomisk politik som möjligen resulterar i 0,5 % högre
            inflation får till följd att vi får ned arbetslösheten radikalt,
            så skulle den politiken kanske vara att föredra.
          </note>
          <note n="0e9d7b9b">
            Hur kommer det sig, tror Göran Persson, att man inom marknaden,
            när man i USA nyligen fick siffror om att arbetslösheten hade
            gått ned, inte blev glad?
          </note>
          <note n="51274d31">
            Jo, om vi får ned arbetslösheten, kommer de som har stora förmögenheter
            att bli ledsna eftersom vi då får en omfördelning. Då går inte
            företagets vinster till ägarna utan till löner, något som vi menar
            är att föredra.
          </note>
          <note n="db108057">
            Jag skulle också föredra att den socialdemokratiska regeringen
            ville tala litet mer i klartext om företagens sociala ansvar när
            det gäller att sanera ekonomin.
          </note>
          <note n="2f0c154b">
            Ni lägger ju ett stor del på arbetsmarknadens parter, och mig
            veterligt är det två parter. Den ena representeras av fackföreningsrörelsen,
            den andra är arbetsgivarna. Vad ger ni för socialt ansvar åt dem?
          </note>
          <note n="e3b6087f">
            Vi har en tudelning av ekonomin, Göran Persson, med stora vinster
            inom den privata sektorn och stora underskott inom den offentliga
            sektorn som skall bära allt mer av företagens behov av utbildad
            och just in time-stående arbetskraft. Hur får vi den överföringen?
          </note>
          <note n="5be56d88">
            Detta handlar om makten och om demokratin - också inom ekonomin.
          </note>
          <note n="ff89ab0e">
            Den diskussionen lyser totalt med sin frånvaro.
          </note>
          <note n="5d049557">
            Hur ställer man sig till att förstärka statens finanser genom
            att höja skatter, exempelvis värnskatten? Skall inte värnskatten
            finnas kvar? Är det inte rättvist att de som tjänar mer än 300
            000 kr om året betalar mer än de som tjänar 200 000 kr? Är det
            inte rimligt att vi har en företagsbeskattning i Sverige som stämmer
            överens med den som finns i EU?
          </note>
          <note n="0e79d2e4">
            Momsfrågan, som Lars Tobisson tog upp, tycker jag är intressant.
            Jag skulle vilja fråga Lars Tobisson, om han har någon tid kvar,
            om han kan tänka sig att göra något åt denna.
          </note>
          <note n="41e0ad83">
            Anf. 24 ANDRE VICE TALMANNEN
          </note>
          <note n="78cf85fa">
            Jag vill påminna om att det nu handlar om repliker. Det är två
            personer som har en dialog.
          </note>
          <note n="f7ceb50c">
            Anf. 25 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="a4294399">
            Fru talman! Det var ett bra besked Gudrun Schyman gav om våra
            grannländers strävan att komma in i den europeiska unionen. Jag
            ställde frågan för att den i blixtbelysning beskriver Vänsterpartiets
            position när det gäller EU. Sverige är ju medlemmar i EU, och
            det är bra för vårt land. Vänsterpartiet har varit aktiva motståndare.
            Nu vill andra länder runt Östersjön också bli medlemmar. Då tvingas
            Vänsterpartiet säga att man tycker att detta är bra. Men varför
            skall då inte
          </note>
          <note n="6c92d56c">
            Sverige vara medlem? Fundera ett tag på det, Gudrun
          </note>
          <note n="6d4a1dcd">
            Schyman!
          </note>
          <note n="d3e9b863">
            Sedan var det en ganska våldsam argumentation omkring ekonomisk
            politik och fördelningspolitik.
          </note>
          <note n="57c6b65d">
            Kärnan i argumentationen tycks vara att om Sverige får en halv
            procents högre inflation, så kan vi pressa tillbaka arbetslösheten.
            Det är ett felaktigt resonemang, och det är farligt. Vi lever
            i en öppen ekonomi.
          </note>
          <note n="956a0b0f">
            Det går inte att återigen nationalisera och återreglera.
          </note>
          <note n="5cc0b1c3">
            Vi lever i en internationell kapitalmarknad, och den enda motkraft
            vi nu kan se framför oss är kanske just den europeiska union som
            Gudrun Schyman motarbetar.
          </note>
          <note n="ff157add">
            Vi har att inse att vi inte kommer att kunna ha någon inflation
            på annan nivå än vår omvärld. Om
          </note>
          <note n="ca976e4a">
            Vänsterpartiet rymmer teoretiker som tror att Sverige klarar
            sysselsättningen med en högre inflation än omvärlden, så vilseleder
            de, fru Schyman. Skickar vi ut den signalen från Sverige och från
            Sveriges riksdag, kommer vi omedelbart att få betala ett högre
            pris för de pengar vi använder. Då kommer räntorna återigen att
            börja stiga. Högräntor, fru Schyman, hämmar investeringar och
            motverkar jobb i industrin. Jobb i industrin ger skattebaser som
            kan tas ut för att bygga ut offentlig sektor. Offentlig sektor
            är ryggraden i välfärden.
          </note>
          <note n="61c61b9b">
            Släpp aldrig loss inflationen! Den kommer att krossa våra förutsättningar
            att hävda full sysselsättning! Inflationen är också ur detta perspektiv
            jämställdhetens första fiende. Och för att riktigt övertyga fru
            Schyman; gå till Lenin, och lyssna till vad han sade en gång tidigt!
            Det främsta hotet mot revolutionen, sade Lenin, är inflationen.
            Med det menade han naturligtvis att när vanliga människor såg
            sin köpkraft försvinna utan att de fick någonting för de pengar
            de hade i plånboken, så vek också framtidstron, optimismen och
            tilltron till samhället.
          </note>
          <note n="829ef6a2">
            Han begrep detta, fru Schyman. Det vore bra om dagens vänsterparti
            tillägnades åtminstone den typen av ekonomiskt förstånd.
          </note>
          <note n="fd0490e9">
            Anf. 26 BIRGER SCHLAUG (mp) replik
          </note>
          <note n="0e9e9241">
            Fru talman! Det var ju intressant att Lenin har blivit ekonomisk
            guru för arbetarrörelsens partier i
          </note>
          <note n="b64f444f">
            Sveriges riksdag. I övrigt är jag litet förvånad över diskussionen
            om inflationen. Det är väl ändå ingen som är något så när realistisk
            som kan acceptera en hög inflation. Vi har ställt upp på konvergensprogrammet
            bl.a. utifrån att man har likställt inflationsoch sysselsättningsmålen.
            Det är viktigt, liksom att man dessutom har fört in miljömål.
          </note>
          <note n="6d3d646a">
            Oavsett om vi är med i EU eller inte måste vi naturligtvis ha
            ordning på statens finanser. Det har alltså inte så mycket med
            medlemskapet i EU att göra, utan det måste vi ha med tanke på
            hur världen nu ser ut och på att majoriteten i Sveriges riksdag
            har släppt alla spelregler.
          </note>
          <note n="729139f6">
            Det var roligt att höra Göran Persson gå så hårt åt
          </note>
          <note n="c773d9ab">
            Moderaternas välfärdspolitik. Inte till större del, men väl till
            viss del är det faktiskt gamla högeridéer som
          </note>
          <note n="e3788588">
            Socialdemokraterna dammar av - jag märker att Göran Persson inte
            lyssnar just nu, men han bryr sig kanske inte om det.
          </note>
          <note n="3d84e322">
            T.ex. när det gäller diskussionen om socialbidragsnormerna ligger
            förslagen på gammal högernivå:
          </note>
          <note n="d91ff868">
            Man skall stå och bocka för att få ut pengar när ungarna skall
            ha skridskor. Det är ju den gamla högeridén.
          </note>
          <note n="3215c664">
            Jag skall i likhet med Gudrun Schyman återge Nina Björk. I sin
            bok Under det rosa täcket, som är en alldeles utmärkt bok som
            även män bör läsa, skriver
          </note>
          <note n="072da583">
            Nina Björk: Ett tecken på en ideologis framgång är dess mått
            av osynlighet.
          </note>
          <note n="c5cbad3b">
            Ibland är kanske Socialdemokraternas ideologi litet osynlig.
          </note>
          <note n="d38ef7bd">
            Den generella välfärdspolitiken är viktig. Jag tycker dock att
            debatten mellan Gudrun Schyman och
          </note>
          <note n="ff247f03">
            Göran Persson var litet lustig. Där blandades vi in.
          </note>
          <note n="1e553e51">
            Miljöpartiet skulle inte vara för en generell välfärdspolitik
            där inte plånboken avgör. Det är i stället
          </note>
          <note n="23d8cebc">
            Vänsterpartiets värderingar som egentligen innebär att plånboken
            skall avgöra. Är du sjuk och är höginkomsttagare, skall du få
            full ersättning - med skattemedel. Vi tycker att människor skall
            behandlas litet mera lika och rättvist.
          </note>
          <note n="0332cc37">
            Det är viktigt att slå fast att det kanske även i fortsättningen
            behövs besparingar inom statens finanser.
          </note>
          <note n="76443446">
            Men hur skall man då spara? Det är där vi riktar kritik mot Socialdemokraterna
            i dag. Vi menar att man sparar på fel sätt. Man sparar på ett
            sådant sätt att man, förutom att köpkraft dras undan från hemmamarknaden
            genom att pengar dras undan från dem som faktiskt konsumerar -
            vilket inte är speciellt bra för hemmaindustrin - drabbar människor
            som har det svårast. Därmed ökar den sociala och ekonomiska stressen.
          </note>
          <note n="3388fcf6">
            Nu när Socialdemokraterna återigen diskuterar en ökning av procentsatsen
            från 75 % till 80 eller möjligtvis 85 % vore det väl intressant
            att, i stället för att höja lika för alla, satsa på Miljöpartiets
            modell med brutet tak. I första hand skulle då låginkomsttagarna
            få en högre ersättningsnivå. Vi som har höga inkomster får då
            stå tillbaka litet grand. Åtminstone borde det vara ett första
            steg i den återanpassning som Socialdemokraterna kanske är på
            väg att göra. Hur ser Göran Persson på den saken?
          </note>
          <note n="33414cde">
            Jag fick inget svar beträffande vindkraften. Sedan förstår jag
            inte hur Göran Persson kan säga att sänkt arbetstid skulle kosta
            pengar. Det är arbetslösheten som kostar pengar. Om vi delar på
            jobben och sänker arbetstiden, innebär det väl totalt sett inte
            ökade kostnader. Det är, som sagt, arbetslösheten som kostar,
            inte en sänkt arbetstid. Arbetstiden måste anpassas till verkligheten!
          </note>
          <note n="79ada003">
            Jag skulle vilja höra några ord från Göran Persson som svar på
            frågan: Tänker Göran Persson denna mandatperiod lägga fram ett
            förslag som innebär sänkt arbetstid?
          </note>
          <note n="d4252689">
            Anf. 27 ALF SVENSSON (kds) replik
          </note>
          <note n="25646201">
            Fru talman! Det var en mycket bra passus här. Jag ser nämligen
            Göran Perssons beskrivning av inflationens vådor som något mycket
            värdefullt. Däremot var jag litet mera fundersam tidigare, då
            vi hade ett slags trehörnig debatt här om välfärden. Det var ju
            ni socialdemokrater - men det lät som om det inte var så -
          </note>
          <note n="4adac0ba">
            som sänkte barnbidragen. Det var ju ni som drev ner sjukförsäkringen.
            Det var ju ni som sänkte arbetslöshetsersättningen från 80 % till
            75 %. Det var ju ni som satte stopp för flerbarnstilläggen osv.
            Ingen menar väl något annat än att detta, och mycket annat, har
            med välfärdspolitiken att göra. Jag fick en känsla av att det
            på något sätt här förut inte fanns i Göran Perssons sinnevärld.
          </note>
          <note n="85e735f8">
            Alf Svensson fortsätter att sjunga med änglarna, sades det. Men
            en gång i tiden talade ni socialdemokrater väldigt mycket om internationell
            solidaritet.
          </note>
          <note n="2154752e">
            Inte kan det väl precis vara att sjunga med änglarna om man ställer
            sig på de absolut sämst ställda världsmedborgarnas sida och säger
            att vi nu ger signaler om att biståndet kommer att frysas och
            minskas - och minskas.
          </note>
          <note n="d0aea9d4">
            Jag talade om socialbidragen, som i en del kommuner ökar med
            40, 50 eller 60 %, om att ensamstående föräldrar - 60 000, enligt
            Socialdepartementets utredning - är vår tids underklass. Jag tror
            inte att de upplever sin vardag som särskilt änglalik.
          </note>
          <note n="0287a82e">
            Man må imponeras av Göran Perssons förmåga här när han pedagogiskt
            och manhaftigt - inte minst när han bemöter Anne Wibble, för då
            är det en manhaftighet som nästan är påfrestande - talar om vården
            av statsfinanserna. Jag vet inte vem som skulle behöva få stämpeln
            i pannan för att inte vilja vårda statsfinanserna. Men vi måste
            väl kunna debattera hur den vården skall gå till, hur den ekonomiska
            tillväxten kan gynnas - den lär bli 1 % i år - och hur vi tar
            oss ur arbetslösheten. Göran Persson måste väl ändå kunna tillstå
            att det har varit ett visst "stirr" med återställarna.
          </note>
          <note n="8948223b">
            Per-Ola Eriksson och Olof Johansson berömmer sig där av att ha
            fått Göran Persson på litet bättre tankar när det gäller återställarna.
            Men det är klart att detta "stirrande" fram och tillbaka inte
            precis har främjat vården av statsfinanserna.
          </note>
          <note n="4fa3deef">
            Göran Persson är oerhört monopolistisk. Han har rätt, och den
            som inte tycker som han är oansvarig och okunnig. Men det måste
            väl ändå få sägas ytterligare en gång att vi mycket väl kommer
            ihåg hur det lät åren 1991-1994. Då snackades det inte om vården
            av statsfinanserna när regeringen försökte, och gav sig på, att
            sänka en del och spara en del. I stället drev då det socialdemokratiska
            partiet med frenesi orden:
          </note>
          <note n="c3f45156">
            Bären varandras bördor! Det var den slogan som då drevs.
          </note>
          <note n="81ee6b52">
            Att någon åtgärd då, mellan 1991 och 1994, kunde betraktas som
            ett vårdande av statsfinanserna var otänkbart. Det kommer vi naturligtvis
            ihåg. Nu sjunger man med änglarna om man påtalar att saneringen
            har en felaktig fördelningsprofil - det är ju det vi gör.
          </note>
          <note n="94617b8e">
            Sedan till detta med curling: Jag tror inte att det är klot utan
            stenar och undrar om det inte blev en sammanblandning med boule.
          </note>
          <note n="85092c6f">
            Jag är klar över att man skall sopa framför egna stenar. Däremot
            visste jag inte att det här med att ta ut förtida moms av företagen
            var ett centerpartistiskt förslag.
          </note>
          <note n="d0354f32">
            Anf. 28 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="62b1e00f">
            Fru talman! Helt kort till Alf Svensson: Momsen på företag var
            ingen centerpartistisk idé, utan det var ett utredningsförslag
            från den regering som Alf
          </note>
          <note n="d9438590">
            Svensson satt med i.
          </note>
          <note n="d7c66d4d">
            Visst, det var vi som sänkte barnbidraget - det är sant. Men
            det gjorde vi inte därför att vi ville sänka barnbidraget, utan
            därför att vi hade fått statsfinanser som var körda i botten.
            Detta måste vi faktiskt komma ihåg.
          </note>
          <note n="20f740b2">
            Bistånd, social välfärd och allt vad vi vill värna är sådant
            som aldrig kan bedrivas på kredit. Alf Svenssons magnifika insats
            i det sammanhanget var ju att han reste runt och delade ut pengar
            som andra hade lånat upp. Det gick inte att fortsätta så, och
            det tror jag att svenska folket begriper.
          </note>
          <note n="e2464380">
            Anf. 29 ALF SVENSSON (kds) replik
          </note>
          <note n="45b50295">
            Fru talman! Det är ett ständigt återkommande tal att Göran Persson
            fick överta ett moras av elände.
          </note>
          <note n="f9511c7d">
            Ofta talar Göran Persson om antalet konkurser som ägde rum under
            den perioden. Jag har många gånger tänkt att jag skall försöka
            komma ihåg att ta med mig en grafisk framställning av hur det
            såg ut när det gällde konkurserna i Sverige. Den är från SCB och
          </note>
          <note n="a46c72e2">
            NUTEK och visar hur antalet konkurser började raka i höjden 1988.
            Det är en brant uppstigande linje som är helt skräckinjagande.
            1992 bröts den och började gå nedåt igen.
          </note>
          <note n="8c9563db">
            Det är inte rimligt, Göran Persson, att ständigt när radio och
            TV sänder försöka inbilla folk att ni i oktober 1991 lämnade efter
            er ett dukat bord där allt var frid och fröjd. Det var ett ekonomiskt
            elände, och det fortsatte en period innan vi lyckades ändra en
            del av strukturerna och komma till rätta med det hela.
          </note>
          <note n="ee788db9">
            Säg inte - det är inte sant! - att det var regeringen mellan
            1991 och 1994 som bara lånade. Ni ägnade er åt en politik som
            Kjell-Olof Feldt och andra varnade för och som tvingade regeringen
            1991-1994 att låna.
          </note>
          <note n="cfae4c9d">
            Visst. Men 20-25 år tillbaka i tiden skall vi söka skulden och
            inte bara 1991 och senare.
          </note>
          <note n="b61f8ce2">
            Anf. 30 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="c20055ef">
            Fru talman! En politik som tvingade den borgerliga regeringen
            att låna - så sade Alf Svensson. Vi kan tvista om det, men om
            ni insåg att ni var tvungna att låna, varför släppte ni då loss
            nya sociala reformer?
          </note>
          <note n="05bd8568">
            Det var ju poängen i min kritik, och den har Alf
          </note>
          <note n="3fcbd1d5">
            Svensson att svara på. Det var flott att dela ut nya förmåner
            i välfärdssystemet, men det skedde på kredit. Det vet Alf Svensson
            om, och det är därför jag säger att han föredrar att sjunga med
            änglarna.
          </note>
          <note n="7e2cef06">
            Anf. 31 ANDRE VICE TALMANNEN
          </note>
          <note n="2d710942">
            Nu har samtliga deltagare i debatten satt upp sig på talarlistan
            igen. I den replikomgång som nu startas kan talarna begära replik
            på varandra, så den blir litet annorlunda. Lars Tobisson börjar
            och har en återstående tid på 3.32 minuter, Olof Johansson 7.16
            minuter, Lars Leijonborg 7.25 minuter, Gudrun Schyman
          </note>
          <note n="8fe6fc9e">
            6.07 minuter och Birger Schlaug 3.05 minuter. Alf
          </note>
          <note n="1ff054bb">
            Svensson har ingen taletid kvar. Statsministern har
          </note>
          <note n="20083666">
            56-57 sekunder kvar.
          </note>
          <note n="7029e8e8">
            Anf. 32 LARS TOBISSON (m)
          </note>
          <note n="3bd992bf">
            Fru talman! Denna debatt har tydligt visat att regeringen inte
            vet vad den vill. Göran Persson saknar idéer om hur Sverige skall
            kunna bli ett rikt och växande samhälle. Vad regeringsförklaringen
            i fredags visade bekräftas här i dag. Det här räcker inte, milt
            uttryckt.
          </note>
          <note n="92919a7b">
            Sverige måste återigen bli ett samhälle präglat av sina invånares
            initiativkraft och arbetsglädje, av företagande, utbildning och
            ansvar. För det krävs en ny politik som lyfter Sverige från massarbetslöshet
            och stagnation upp till arbete och tillväxt. Låt mig för
          </note>
          <note n="a7183112">
            Göran Persson reda ut sambandet välfärd-tillväxt.
          </note>
          <note n="9ef0ac8f">
            Tillväxt är en förutsättning för ökad välfärd. Resurser måste
            skapas innan de kan fördelas.
          </note>
          <note n="f19b6383">
            Fattigdomen sprider sig nu i Sverige. Det vi i flera år har kunnat
            avläsa i den internationella statistiken slår i dag hårt mot enskilda
            och familjer, gamla och unga, arbetande och arbetslösa. 25 års
            eftersläpning har fört Sverige från positionen som en av världens
            rikaste nationer till att skvalpa i de industrialiserade ländernas
            bakvatten. Där andra länder valt individualism, företagande och
            frihet har vi valt kollektivism, statskontroll och reglering.
          </note>
          <note n="705de0c9">
            Det här kanske är svårgripbar makroekonomi, men när vi hör statsministern
            tala om den unika svenska välfärden hör vi en politiker fast förankrad
            i föreställningen att Sverige är unikt, att vi lever i ett mer
            rättfärdigt och socialt mer stabilt samhälle än människor i vår
            omvärld. Så är det inte. Sannolikt är denna välfärdsstatens självgodhet
            ett av de största problemen i svensk politik i dag. Oviljan att
            inse att det är de grundläggande svenska systemfelen i det svenska
            samhället som successivt trycker ned oss i den relativa fattigdomen.
          </note>
          <note n="53604458">
            Denna fattigdom tar sig många uttryck. Det handlar om att en
            tredjedel av alla ensamföräldrar tvingas leva på socialbidrag.
            Det handlar om de barnfamiljer som har så svag ekonomi att de
            tvingas söka socialbidrag när utbetalningen av barnbidrag senareläggs
            med sju dagar.
          </note>
          <note n="c2e6b2f6">
            Detta är exempel på att det svenska samhällets orättfärdighet
            blir allt mer påtaglig. De höga skatter som skulle tillgodose
            människors behov av välfärd och social trygghet levererar inte
            längre avsett resultat. Nyfattigdomen och den nya otryggheten
            bryter ned människor, gör samhället socialt instabilt och skiljer
            stora grupper från det normala samhällslivet.
          </note>
          <note n="782974ea">
            Det orättfärdiga i att barnfamiljer tvingas söka socialbidrag
            när utbetalningen av barnbidraget skjuts fram sju dagar är inte
            ett fördelningsproblem - det är ett resursproblem, Göran Persson.
            Det djupt orättfärdiga ligger i att vi har byggt en samhällsmodell
            där allt högre skatter och en politisk vilja att lägga medborgarnas
            liv till rätta successivt torkat ut det civila samhällets viktigaste
            källor till välstånd och trygghet.
          </note>
          <note n="99381d21">
            Det krävs, fru talman, ett liberalt systemskifte. Det behövs
            en politik som i människors initiativkraft och vilja till ansvar
            ser samhällets viktigaste källor för tillväxt, välfärd, och trygghet,
            en politik som sätter friheten före regleringarna, företagandet
            före skatterna och det civila samhället före socialstaten - ett
            samhälle där politik betyder mindre och människor betyder mer.
          </note>
          <note n="96994f2f">
            Anf. 33 OLOF JOHANSSON (c)
          </note>
          <note n="363d29c8">
            Fru talman! Jag vill avsluta den där lektionen i curling så att
            alla uppgifter här blir korrekta.
          </note>
          <note n="362c706c">
            Jag kan ge Alf Svensson rätt i att jag ofta tänker på boule;
            han har dessutom ingen replikrätt. Han har rätt i att det handlar
            om stenar. Man sopar för att de skall komma i mitten. Det är väldigt
            viktigt för att koppla bilden till den politiska verkligheten.
            Andra stenar får man bara sopa för i avsikt att få ut dem ur boet,
            dvs. på andra sidan om den ring som man siktar på. Men det var
            egentligen inte det som var det viktiga. Jag har svårt att se
            den vänlige Alf Svensson sopa banan med någon - med eller utan
            kvast.
          </note>
          <note n="ac227409">
            Det som har förvånat mig litet grand är att det är så svårt att
            få fäste för den här diskussionen om att ta samhällsansvar även
            om man har olika uppfattningar partier emellan. Det var den allvarliga
            kärnan i det som vi har diskuterat i bildspråk.
          </note>
          <note n="5ac5b323">
            Egentligen borde man kanske överse med de skri från den politiska
            öknen som vi har fått lyssna till i några inlägg i dag, men det
            allvarliga - ja, nästan alarmerande - är ju att Sverige fortfarande
            har en besvärlig situation. Då bör, som vi ser det, politiska
            partier ta ett ökat ansvar. Alternativet är att alla politiska
            partier, dvs. demokratin, förlorar. Frågan är vilka som önskar
            det - det är själva kärnfrågan. Jag har svårt att tro att någon
            här öppet skulle bekänna att han eller hon önskar att all makt
            ligger utanför Sveriges riksdag. Den situationen kan vi mycket
            väl komma i. Efter förnedringens stund hösten 1992 borde många
            ha lärt sig den läxan.
          </note>
          <note n="8b84858b">
            Låt mig säga några ord om kärnkraften eftersom den har varit
            på tapeten i flera inlägg. Här finns en spänning mellan det demokratiska
            ansvaret å ena sidan och marknaden å den andra sidan. Kärnkraftsreaktorer
            som är avskrivna är ju egentligen sedelpressar för dem som äger
            dem vare sig de är statliga eller privata.
          </note>
          <note n="725539a3">
            Däri ligger en frestelse att fortsätta, fortsätta och fortsätta.
            Det är däri det demokratiska ansvaret kommer in, och därför är
            det viktigt att Göran Persson har inbjudit till energiöverläggningarna.
            Det skall finnas ett demokratiskt ansvar. Det är nämligen inte
            möjligt att ta detta demokratiska ansvar när olyckan har hänt.
          </note>
          <note n="fbe6e60c">
            Det har vi sett i Ukraina och på andra håll. Det borde alltså
            inte vara någon svår fråga att diskutera utifrån vem som till
            sist har slutansvaret. Det har Sveriges riksdag. Utan Sveriges
            riksdags tidigare beslut hade kärnkraften aldrig introducerats.
            Det hade inte marknaden klarat.
          </note>
          <note n="bc3cfe29">
            När vi ser på scenariot över hur är det en självklarhet att man
            inte kan isolera det nationella perspektivet från det internationella.
            Men man får heller aldrig ställa dem mot varandra. Den borgerliga
            regeringen gjorde stora insatser som den socialdemokratiska regeringen
            har fortsatt med för att försöka komma till rätta med en del av
            de problem som finns med öststatsreaktorerna. Jag utgår från att
            vi är överens om att det arbetet skall fortsätta tills vi har
            sanerat den helt omöjliga situation som har funnits i det forna
          </note>
          <note n="e40218f4">
            Sovjetunionen på det här området.
          </note>
          <note n="57106b26">
            Anf. 34 LARS LEIJONBORG (fp)
          </note>
          <note n="7780f9f6">
            Fru talman! Den här debatten skall ju egentligen handla om regeringsförklaringen,
            men med tanke på fördelningen av den tid som återstår tänkte jag
            ändå säga några ord till Olof Johansson. Han har större möjligheter
            att svara än vad statsministern har. Dessutom har ju Olof Johansson
            så entusiastiskt ställt sig bakom regeringsförklaringen att det
            väl kan vara motiverat.
          </note>
          <note n="3a2f4a5d">
            Jag reagerade i ett tidigare inlägg när Olof Johansson sade att
            han saknar ekonomisk realism i den här debatten och någon minut
            senare talade om Centerns kärnkraftspolitik. De allra flesta här
            inne och de allra flesta svenskar som har intresserat sig för
            detta bedömer ju numera att Centerns kärnkraftspolitik, alltså
            att ställa av samtliga kärnreaktorer före år 2010, är ekonomiskt
            fullständigt orealistiskt och att det skulle ha en enormt negativ
            påverkan på välfärden här i landet.
          </note>
          <note n="c7f833f9">
            Nu i det senaste inlägget fanns det ett litet annorlunda argumentationsspår.
            Olof Johansson jämförde då kärnkraftverken med sedelpressar. Det
            är klart: Att stänga av en sedelpress är ganska dyrt om man skall
            skaffa sedlarna på annat sätt. Därför skulle jag vilja ha det
            bekräftat av Olof Johansson att han delar Energikommissionens
            bedömning att en avveckling av kärnkraften är mycket dyrbar, i
            storleksordningen
          </note>
          <note n="29296990">
            200 miljarder kronor, men att Olof Johansson av andra skäl ändå
            anser att den bör genomföras. Detta är ju viktigt för regeringen
            att veta inför partiöverläggningarna.
          </note>
          <note n="aff44211">
            Jag tror ju för min del att det kommer att bli svårt för Socialdemokraterna
            att göra en energiuppgörelse med Centern om Centern på något sätt
            skall få genomslag för sin politik. Nu har jag det intrycket,
            av de överläggningar de har haft i andra frågor, att Centern är
            så förtjust över att göra upp med regeringen att man inte är så
            noga med hur mycket man får igenom, så att man kanske också kan
            offra detta med 2010 för glädjen att få solidarisera sig med Göran
            Persson.
          </note>
          <note n="7d3a2fee">
            Jag tror också att många som lyssnade på detta var litet förvånade
            när Olof Johansson talade om att småföretagarna måste få mindre
            krångel. De sitter ju just i dessa dagar och försöker hantera
            de månatliga momsinbetalningar som Centern har varit med om att
            införa som, vilket har påpekats här, ofta innebär att man måste
            leverera in momsen innan man har fått den från sina egna kunder.
            Det saknar fullständigt trovärdighet att Centern vill minska krånglet
            för småföretagarna efter att med öppna ögon ha varit med om att
            införa något sådant här.
          </note>
          <note n="ed085dff">
            Om jag sedan får säga något om välfärdsfrågorna uppskattar jag
            som sagt att de har kommit upp här i dag. Jag kan bekräfta att
            vi står på samma barrikad som Socialdemokraterna i den mån Socialdemokraterna
            verkligen håller fast vid en ambitiös och generell välfärdspolitik.
            Det har funnits åtskilliga frågetecken kring det på senare tid.
          </note>
          <note n="67daa04d">
            Jag tyckte det var intressant när Göran Persson i en annan polemik
            sade att de borgerliga röstade igenom en massa sociala reformer.
            Men vad jag minns röstade inte Socialdemokraterna emot särskilt
            många av dem. Vad jag vet var det bara en enda, nämligen vårdnadsbidraget,
            som de är emot av ideologiska skäl.
          </note>
          <note n="aa6b79d7">
            I övrigt var ju Socialdemokraterna med om allting. De hade motionsrätt
            - Socialdemokraterna är ju ett självständigt politiskt parti -
            och hade fulla möjligheter att gå emot om de tyckte att vi var
            för generösa på välfärdsområdet.
          </note>
          <note n="e117bc6f">
            Till sist skulle jag vilja ta upp en annan sak. Vi ser väldigt
            olika på metoderna att klara välfärden. Där tar vi ofta upp valfriheten
            i den offentliga sektorn. När man talar med socialdemokrater avfärdar
            de ofta det här som en pyssling i marginalen, om jag får uttrycka
            mig så. De tror att det här är någonting udda och gäller ett privat
            vårdhem här och en privat husläkare där.
          </note>
          <note n="e9c56fe8">
            Mats Hulth, borgarrådet i Stockholm, har fått erfara det här
            på ett intressant sätt. När han kom tillbaka till makten 1994
            avskaffade han den konkurrensutsättning som de borgerliga hade
            genomfört bl.a. i äldreomsorgen. Men för att ha ett bra argument
            lade han också ut på Stockholms universitet att ordentligt undersöka
            de ekonomiska effekterna av konkurrensutsättningen. Nu har han
            fått resultatet, och det visar sig att Stockholms kommun och skattebetalare
            tjänade hundratals miljoner kronor på konkurrensutsättning utan
            att kvaliteten blev sämre. Kort sagt: När nu Socialdemokraterna
            i kommun efter kommun minskar valfriheten och konkurrensutsättningen
            accepterar man med öppna ögon att resurserna till välfärden minskar.
          </note>
          <note n="fda7b20e">
            Vi befinner oss på samma sida av vattendelaren i välfärdspolitiken,
            säger Göran Persson. Det finns många vattendelare. För mig är
            en viktig vattendelare hur vi ser på alternativa driftformer i
            den offentliga sektorn. Här kämpar förnyarna inom socialdemokratin
            med att bryta ned gamla dogmer, men de har mycket kvar. Det skulle
            vara intressant att veta om Göran
          </note>
          <note n="3e2a0b38">
            Persson tycker att tiden är mogen för ett uppbrott på den punkten.
          </note>
          <note n="1919af19">
            Anf. 35 OLOF JOHANSSON (c) replik
          </note>
          <note n="065259c3">
            Fru talman! Jag blir mer och mer konfunderad ju mer jag hör Lars
            Leijonborg. Nu är det inte bara så att partiet är kluvet, nu är
            det totalt hållningslöst över tiden, i varje fall när det gäller
            samarbete. Annat var det på Bengt Westerbergs tid.
          </note>
          <note n="77824183">
            Den attityd som Lars Leijonborg visar upp i dag menar jag innebär
            att ställa sig vid sidan om och att inte ta ansvar. Folkpartiet
            borde i varje fall ta ansvar för den energiöverenskommelse som
            vi var tre partier bakom 1991, och det borde ta ansvar för sitt
            eget alternativ i folkomröstningen 1980, men allt detta glömmer
            Lars Leijonborg. Vad menar Folkpartiet egentligen med ansvar?
            Innebär det att hoppa av sina egna alternativ? Det är ju det Folkpartiet
            excellerar i i just den här frågan. Jag vill gärna ha svar på
            den punkten: Vad är ansvarstagande för Folkpartiet?
          </note>
          <note n="ecbab21f">
            Vad gäller momsreglerna för företagen vet Lars
          </note>
          <note n="5125ae84">
            Leijonborg mycket väl att vi har förhandlat fram gränser vid
            1 miljon och 10 miljoner för att underlätta och minska byråkratin
            för de små företagen. Det är det som har genomförts. Får man sedan
            erfarenheter ur verkligheten som visar att likviditeten inte håller
            i företagen - de har delat upp skattebetalningen, dvs.
          </note>
          <note n="ee63539d">
            skattekrediten från staten, över tiden - så får man titta på
            det också. Det är vi inte främmande för, men det viktiga är utgångspunkten.
            Vi har hela tiden arbetat för att förenkla de regler som utredningen
            föreslog -
          </note>
          <note n="052e58db">
            den utredning som tillsattes under den förra regeringens tid,
            som Göran Persson sade.
          </note>
          <note n="08158335">
            Anf. 36 LARS LEIJONBORG (fp) replik
          </note>
          <note n="15b63cdc">
            Fru talman! Alla som har lyssnat på mig i kammaren vid senare
            tillfällen vet att jag och Folkpartiet är mycket angelägna om
            att få medverka i en energiuppgörelse som just skall fullfölja
            det samarbete vi hade med socialdemokraterna i linje 2 och den
            energiuppgörelse som gjordes 1991.
          </note>
          <note n="d9937c00">
            Vad linje 2 byggde på var att kärnkraften långsiktigt skulle
            fasas ut, och att den skulle ersättas med andra helst förnybara
            energikällor. Skillnaden mellan en realistisk energipolitik och
            Centerns energipolitik är att ni vill stänga av kärnkraften innan
            det finns något alternativ. Det jag hoppas att vi skall kunna
            komma överens med regeringen om är en energipolitik som innebär
            att kärnkraften successivt fasas ut, men inte behöver ersättas
            med gas utan kan ersättas med energikällor som är tillgängliga
            till sådant pris att vi kan klara de svenska jobben och den svenska
            välfärden.
          </note>
          <note n="5f685f29">
            Anf. 37 OLOF JOHANSSON (c) replik
          </note>
          <note n="76fa7cad">
            Fru talman! Det borde Folkpartiet ha tänkt på när man hela tiden
            har främjat el för uppvärmningsändamål. Vi ligger i dag över 40
            TWh per år. Folkpartiet borde också ha inhämtat att vi i dag ligger
            över 80
          </note>
          <note n="e4fed0a4">
            TWh när det gäller bioenergi. Vi har möjlighet att fördubbla
            den siffran fram till 2010. Det är bara en fråga om att inrikta
            användningen av energiråvarorna på rätt område. När jag föreslog
            att man skall vara restriktiv med direkteluppvärmning fick jag
            inget stöd
          </note>
          <note n="0f260f1f">
            - inte från Folkpartiet, och inte från någon annan heller. Det
            var redan på 70-talet. Men det är bra om ni tänker om.
          </note>
          <note n="1f180d59">
            Anf. 38 GUDRUN SCHYMAN (v)
          </note>
          <note n="f7260799">
            Fru talman! Jag vet att Göran Persson inte har någon tid kvar
            för repliker, men jag riktar mig ändå åt det hållet - åt höger,
            men från statsministerns position blir det vänster.
          </note>
          <note n="f8e6319d">
            Jag är inte leninist. Jag är heller inte någon perssonist. Jag
            delar uppfattningen att inflationen skall motverkas. Det är väldigt
            klokt. Men man kan inte göra det till vilket pris som helst, Göran
            Persson. Man kan inte göra det till priset av en permanent hög
            arbetslöshet. Det är det vi kan se runt omkring oss - i våra grannländer,
            i Västeuropa, i alla de länder som dignar under konvergenskravens
            ok. Det är ingen klok politik. Det är inte bra. Man säger att
            operationen lyckades, men patienten dog. Då är det inte någon
            klok politik. Det är ändå människan som är målet för vår politik.
          </note>
          <note n="57376758"/>
          <note n="8b92fe2b">
            Göran Persson säger att han vill samverka. Det tycker jag är
            väldigt bra. Det är en utgångspunkt. Vi vill också samverka och
            samarbeta. Vi vill ju använda den vänstermajoritet som faktiskt
            finns. Men jag hoppas ändå att generositeten har vissa gränser
            från regeringens sida. Det finns faktiskt en hel del förslag som
            lanseras av högern och andra borgerliga partier, som jag tycker
            att Göran Persson borde avfärda genast.
          </note>
          <note n="dc1d54df">
            Det är t.ex. diskussionen om grundtrygghet i välfärdssystemen,
            dvs. att vi skall ha en grundtrygghetsnivå och att man sedan får
            plussa på med egna privata försäkringar.
          </note>
          <note n="436b9c27">
            Jag hoppas att vi är överens om synen på välfärden, dvs. att
            den skall vara generell och att de system som vi har skall vara
            så pass generösa att de omfattar så många människor i detta land
            och så många situationer att vi kan utesluta de privata lösningarnas
            tyranni, som det faktiskt handlar om.
          </note>
          <note n="34ce2366">
            Det är den ena frågan. Där tror jag att Socialdemokraterna och
            Vänsterpartiet kan samarbeta, Göran
          </note>
          <note n="d38804f5">
            Persson. Jag hoppas att också Folkpartiet finns kvar som en stadig
            försvarare av denna generella välfärdspolitik.
          </note>
          <note n="bb830064">
            Den andra fråga som jag tycker att regeringen skall avfärda genast,
            om den inte redan har gjort det, är hela diskussionen om pigavdrag.
            Man behöver bara ställa den enkla frågan vem som skall vara piga
            åt pigan. Om man har någon moral och heder i kroppen och inte
            vill förvärra det klassamhälle som vi håller på att få tycker
            jag att svaret är väldigt tydligt. Vi skall inte ha några nya
            pigor.
          </note>
          <note n="38b82e97">
            I frågan om vårdnadsbidraget har regeringen åtminstone tidigare
            haft en väldigt klar inställning. Den är mycket tydligt och klart
            driven också av det socialdemokratiska kvinnoförbundet. Jag hoppas
            att den klarsyntheten finns kvar, vilket innebär att vi inte skall
            ha några vårdnadsbidrag. Vi skall ha sex timmars arbetsdag, och
            det kan lösa problemet med att kombinera rollen som yrkesarbetande
            med att också vara förälder.
          </note>
          <note n="689ec07a">
            Det gäller också förslagen om skattesänkningar, som framför allt
            högern ivrar för. Jag hoppas att regeringen inte går in på den
            vägen. Jag hoppas att regeringen går in på en diskussion med Vänstern
            om hur vi skall få större rättvisa i våra skattesystem och hur
            vi skall få många människor att uppfatta det som att vi faktiskt
            har en rättvisa. Vi behöver en differentiering i skattesystemen.
            Det gäller både på inkomstsidan och företagssidan.
          </note>
          <note n="7994450c">
            Vi vill gärna föra en sådan diskussion. Vi vill också föra en
            diskussion om hur vi skall betala höjningen av nivåerna i a-kassan
            till 80 %. Det är en intressant diskussion. Den måste man vara
            väldigt varsam med.
          </note>
          <note n="a4579261">
            Det får inte innebära att människor får svårare att komma in
            i systemen och att man fort puttas ut om man väl kommer in. Det
            skall inte vara det som betalar den sänkning som så många är betjänta
            av. Den diskussionen vill vi gärna föra.
          </note>
          <note n="cd82dd60">
            Jag tog upp skattediskussionen. Hur skall vi driva fram avtal
            om förkortade arbetstider, om vi nu skall gå avtalsvägen? Vi menar
            att vi parallellt också kan gå lagstiftningsvägen. Huvudsaken
            är att det händer något. Är regeringen beredd att ta initiativ
            som arbetsgivare i denna fråga?
          </note>
          <note n="98519e5f">
            Denna diskussion för vi gärna med den socialdemokratiska regeringen,
            liksom diskussionen om hur vi skall rädda jobben i den kommunala
            sektorn. Hur behåller vi dem? Hur utvecklar vi dem?
          </note>
          <note n="059f6535">
            Vi ser i dag ökade socialbidragskostnader i snart sagt alla kommuner.
            Det holkar ur verksamheterna, vilket innebär att man drar ned
            på kvaliteten. Man avskedar, vilket innebär att otryggheten sprider
            sig.
          </note>
          <note n="78f2ff3b">
            Man får fler socialbidragstagare osv. Det är en väldigt negativ
            spiral som växer i kommunerna och som följs av diskussioner om
            att sänka också bidragsnormerna inom socialtjänsten. Det är ingen
            bra utveckling. Det innebär att man måste föra en seriös diskussion
            om hur vi skall förhålla oss till kommunernas ekonomi.
          </note>
          <note n="52f4b75f">
            Det gäller naturligtvis också hela diskussionen om den generella
            välfärden, som jag var inne på.
          </note>
          <note n="7174974d">
            Jag har en klok partikollega som gav en snabb kommentar när regeringsförklaringen
            kom. Han sade så här: Rätternas kvalitet visar sig vid bordet
            och inte i talen. Jag hade hoppats att vi åtminstone skulle kunna
            glutta litet på recepten för dessa rätter under denna debatt.
            Nu har det inte blivit så, men jag hoppas att det är en bra kokbok
            som regeringen kommer att lägga fram i form av förslag till riksdagen.
            Jag hoppas att man inte fortsätter att koka soppa på en spik.
          </note>
          <note n="985b2630">
            Anf. 39 Statsminister GÖRAN PERSSON
          </note>
          <note n="28722fc9">
            (s)
          </note>
          <note n="07274017">
            Fru talman! Det är husmanskost i kokboken, Gudrun Schyman. Det
            är kanske en nyhet, men välkommen att smaka.
          </note>
          <note n="a2908089">
            Jag hörde en viss nyansering omkring inflationen.
          </note>
          <note n="3d2bf34f">
            Nu skall den vara lagom. Allt sådant tal, Gudrun
          </note>
          <note n="d61caae6">
            Schyman, är förrädiskt och farligt. Inflationen skall hållas
            låg därför att det ger en varaktig grund för tillväxt. Det ger
            en varaktig grund för nya jobb.
          </note>
          <note n="939a5df9">
            Om man tittar på vår omvärld behöver man inte bara se på de länder
            som har drabbats av nyliberala avregleringar. Titta på det socialdemokratiskt
            styrda
          </note>
          <note n="5fb1e9b8">
            Norge, där man förenar god tillväxt med låg inflation och rättvis
            fördelning. Det är en bättre modell för
          </note>
          <note n="254eff56">
            Sverige.
          </note>
          <note n="6b00171f">
            Anf. 40 GUDRUN SCHYMAN (v) replik
          </note>
          <note n="8217a13b">
            Fru talman! Jag tycker alltid att det är bra att peka på de goda
            exemplen. Jag tror att de har stor makt.
          </note>
          <note n="8bfee62d">
            Jag är medveten om att Norge röstade nej till medlemskap i EU,
            och det var klokt av dem. Det kanske har gett dem litet större
            handlingsfrihet i den ekonomiska politiken.
          </note>
          <note n="19d55807">
            Anf. 41 BIRGER SCHLAUG (mp)
          </note>
          <note n="349b967b">
            Fru talman! Till Lars Leijonborg vill jag säga att det enda vi
            i Miljöpartiet och förmodligen också
          </note>
          <note n="9b2b2702">
            Centern kräver är att ni skall följa er egen avvecklingsplan,
            som ni presenterade några veckor före folkomröstningen om kärnkraft
            - detta apropå att vara ärlig och rak och stå för vad man tycker.
          </note>
          <note n="3962f948">
            Hanteringen av socialbidrag och frågan om arbetstid var tydligen
            en så öm tå att statsministern valde att tiga. Jag ber om ursäkt
            om det gjorde ont;
          </note>
          <note n="2c72a943">
            det var inte meningen. Jag tycker att statsministern har ägnat
            väldigt mycket ord åt att säga ganska litet under den här debatten.
            Jag tycker fortfarande att det vore lämpligt om Socialdemokraterna
            tog till sig de krav på sänkt arbetstid som Miljöpartiet och Vänsterpartiet
            och även många socialdemokrater ställer. Det leder till fler jobb,
            det leder till ökad jämställdhet och det leder till ökad livskvalitet
            för väldigt många människor.
          </note>
          <note n="646f9636">
            Tyvärr har statsministern inte nämnt det här mer än att han sagt
            att det är en kostnad. Det är arbetslösheten som är en kostnad!
            Det gäller att den optimala normalarbetstiden anpassas efter verkligheten.
            Att ha
          </note>
          <note n="79845c14">
            40 timmars arbetsvecka är inte anpassat efter verkligheten i
            dag.
          </note>
          <note n="4b7c95a7">
            Det är också synd att Göran Persson inte har pratat så mycket
            om EMU. Göran Persson och jag har samma uppfattning när det gäller
            EMU, nämligen att det är en viktigare fråga än EU-frågan. Likt
            förbaskat vägrar Göran Persson att acceptera en folkomröstning
            om EMU, trots att han är väl medveten om att det är ett större
            kliv att gå in i EMU än att gå in i EU. Jag förstår inte logiken
            i detta.
          </note>
          <note n="1aae87b8">
            Energipolitiken är jag mycket orolig för. Jag har inte fått något
            svar på de två konkreta frågor jag ställde. Det hade räckt med
            ett ja eller nej, men en del är så stora att de låter bli att
            svara.
          </note>
          <note n="2d014011">
            Det gällde fossilgas från Norge. Är regeringen villig att ta
            in fossilgas från Norge, och är det ett led i en hållbar utveckling?
            Jag undrar det. Nu får jag svar;
          </note>
          <note n="b7776cdf">
            det låter jättebra.
          </note>
          <note n="a11835b1">
            Dessutom: Kan vi fortsätta samarbetet med att få fram pengar
            till vindkraften? Det finns åtskilliga människor som står i kö
            för att få satsa på vindkraft.
          </note>
          <note n="71ce4667">
            Ett ja på den frågan vore väldigt positivt.
          </note>
          <note n="64b275cb">
            Sedan hoppas jag att jag i fortsättningen slipper citera ett
            kinesiskt ordspråk som låter så här: Stora män känner sig aldrig
            stora. Små män känner sig aldrig små.
          </note>
          <note n="d6c84011">
            Jag hoppas att ingen känner sig så stor att han låter bli att
            svara på frågor.
          </note>
          <note n="2f20ac3e">
            Anf. 42 Statsminister GÖRAN
          </note>
          <note n="c67cc081">
            PERSSON (s)
          </note>
          <note n="80b90095">
            Fru talman! Först vill jag ta upp frågan om vindkraften. Jag
            förutsätter att den typen av satsningar kommer att diskuteras
            i anslutning till energiöverenskommelsen. Det vore konstigt annars.
          </note>
          <note n="70556943">
            Sedan får Birger Schlaug ha överseende med att debattreglerna
            är sådana att den korta tid jag har kunnat utnyttja har fått användas
            till att svara också på andra inlägg än de briljanta som Birger
            Schlaug har stått för.
          </note>
          <note n="82ea553d">
            Anf. 43 BIRGER SCHLAUG (mp)
          </note>
          <note n="3198bf4a">
            Fru talman! Jag har 27 sekunder på mig. Jag vill då säga att
            delning av arbetstiden är den kanske viktigaste frågan. I regeringen
            har ni ju delat på finansministerposten. Ni har tre stycken där.
            Det visar väl att det här med att dela på jobben är ganska bra.
            Satsa på det!
          </note>
          <note n="226a7bf1">
            Anf. 44 OLOF JOHANSSON (c)
          </note>
          <note n="ef171b3a">
            Fru talman! Jag skall inte utnyttja situationen - all taletid
            är slut för de övriga. Jag hoppas att vi snabbast möjligt kommer
            att återvända till den tidigare debattordningen här i kammaren.
            Den var i varje fall något livligare och mer sammanhållen.
          </note>
          <note n="28c2cb33">
            Låt mig bara konstatera att saneringen av statens finanser måste
            fullföljas. Det är ett samarbete som vi också är beredda att fullfölja.
            Jag utgår från att fler är beredda att göra det, även om det har
            skiftats en del hårda ord här.
          </note>
          <note n="6838e3d7">
            Energisystemet måste ställas om. Alla är inbjudna.
          </note>
          <note n="f39160b1">
            Skatteväxling måste genomföras. Hela Sverige måste leva och utvecklas
            för att vi skall få den kraft som bl.a. Göran Persson nämnde i
            Landsbygdsriksdagen och andra utvecklingsgrupper. Det är förutsättningen
            för att Sveriges ekonomi skall komma på fötter - inte för mycket
            tal, utan gärning och samarbete.
          </note>
          <note n="4d941f44">
            Partiledardebatten var härmed avslutad.
          </note>
          <note n="f170d7ba">
            2 § Justering av protokoll
          </note>
          <note n="920f0ebc">
            Justerades protokollet för den 21 mars.
          </note>
          <note n="84c4b031">
            3 § Avsägelse
          </note>
          <note n="8afcb115">
            Andre vice talmannen meddelade att Ola Ström
          </note>
          <note n="40536ffc">
            (fp) hade avsagt sig uppdraget att vara suppleant i arbetsmarknadsutskottet.
          </note>
          <note n="aafb3825">
            Kammaren biföll denna avsägelse.
          </note>
          <note n="cec26517">
            4 § Anmälan om kompletteringsval
          </note>
          <note n="54a41fb7">
            Andre vice talmannen meddelade att på grund av uppkomna vakanser
            hade Folkpartiet liberalernas riksdagsgrupp anmält Siri Dannaeus
            som suppleant i utbildningsutskottet efter Conny Sandholm och
            som suppleant i arbetsmarknadsutskottet efter Ola Ström.
          </note>
          <note n="bdca93aa">
            Andre vice talmannen förklarade vald till
          </note>
          <note n="f3720809">
            suppleant i utbildningsutskottet
          </note>
          <note n="26726136">
            Siri Dannaeus (fp)
          </note>
          <note n="c1471da0">
            suppleant i arbetsmarknadsutskottet
          </note>
          <note n="26726136">
            Siri Dannaeus (fp)
          </note>
          <note n="f8fbe9c9">
            5 § Meddelande om inlämning av skriftliga frågor under påskuppehållet
          </note>
          <note n="df74cff9">
            Andre vice talmannen meddelade att skriftliga frågor som skulle
            besvaras senast onsdagen den
          </note>
          <note n="f3538621">
            10 april skulle lämnas in till kammarkansliet senast torsdagen
            den 4 april kl. 10.00.
          </note>
          <note n="4910c949">
            6 § Meddelande om svar på interpellation
          </note>
          <note n="0362622f">
            Till riksdagen hade inkommit följande skrivelse:
          </note>
          <note n="30f1f92c">
            Interpellation 1995/96:118
          </note>
          <note n="afaca8ce">
            Till riksdagen
          </note>
          <note n="e5684030">
            Beträffande interpellation 1995/96:118 av Berit
          </note>
          <note n="fd0dd733">
            Andnor (s) Häktet i Östersund får jag meddela att jag inte kan
            besvara denna inom föreskrivna två veckor.
          </note>
          <note n="af6d4239">
            Skälet härtill är arbetsanhopning och att riksdagen har två plenifria
            veckor (veckorna 14 och 15).
          </note>
          <note n="2a5c6b9c">
            Jag kommer att besvara interpellationen den
          </note>
          <note n="fee8a064">
            16 april 1996.
          </note>
          <note n="7ed19d64">
            Stockholm den 22 mars 1996
          </note>
          <note n="4b7d1002">
            Laila Freivalds
          </note>
          <note n="fc5662eb">
            7 § Hänvisning av ärenden till utskott
          </note>
          <note n="8c053be4">
            Föredrogs och hänvisades
          </note>
          <note n="e925aff0">
            Motioner
          </note>
          <note n="e1ff5e35">
            1995/96:U32 till utrikesutskottet
          </note>
          <note n="a21ea1e9">
            1995/96:A15-A19 till arbetsmarknadsutskottet
          </note>
          <note n="611d9e24">
            1995/96:L28-L31 till lagutskottet
          </note>
          <note n="8199a201">
            8 § Förnyad bordläggning
          </note>
          <note n="e313d695">
            Föredrogs men bordlades åter
          </note>
          <note n="0d75659f">
            Konstitutionsutskottets betänkanden 1995/96:KU9
          </note>
          <note n="cb040e10">
            och KU28
          </note>
          <note n="e1af1d5b">
            Skatteutskottets betänkande 1995/96:SkU29
          </note>
          <note n="53f2d78b">
            Justitieutskottets betänkande 1995/96:JuU25
          </note>
          <note n="c3f94a34">
            Lagutskottets betänkande 1995/96:LU28
          </note>
          <note n="89523cd4">
            Utrikesutskottets betänkande 1995/96:UU13
          </note>
          <note n="ea02ba44">
            Kulturutskottets betänkande 1995/96:KrU13
          </note>
          <note n="f0c9eb57">
            Trafikutskottets betänkande 1995/96:TU15
          </note>
          <note n="e622fd45">
            Meddelande om samlad votering
          </note>
          <note n="cfee8495">
            Andre vice talmannen meddelade att socialförsäkringsutskottets
            betänkande SfU6, konstitutionsutskottets betänkande KU26, finansutskottets
            betänkanden
          </note>
          <note n="c936ee5b">
            FiU7 och FiU11, justitieutskottets betänkanden JuU15
          </note>
          <note n="48189fa7">
            och JuU17 samt lagutskottets betänkanden LU18,
          </note>
          <note n="a0f281c3">
            LU19 och LU20 skulle avgöras i ett sammanhang.
          </note>
          <note n="9b911cf0">
            9 § Tvåpartsprocess
          </note>
          <note n="143a9076">
            Föredrogs
          </note>
          <note n="1e97b2d7">
            Socialförsäkringsutskottets betänkande 1995/96:SfU6
          </note>
          <note n="35ce2150">
            Tvåpartsprocess (prop. 1995/96:128)
          </note>
          <note n="1fa1e008">
            Anf. 45 ALICE ÅSTRÖM (v)
          </note>
          <note n="75fc71f4">
            Fru talman! Det här betänkandet från socialförsäkringsutskottet
            bygger på ett tidigare riksdagsbeslut i ett ärende som handlades
            av justitieutskottet. Det handlade om tvåpartsprocess vid de allmänna
            förvaltningsdomstolarna, och där infördes att detta skulle gälla
            även på socialförsäkringsområdet. I den debatten tog jag upp just
            att tvåpartsprocessen i sig är en mycket bra reform. Men när reformen
            inte kompletteras med ökade möjligheter till rättshjälp för den
            enskilde individen, och eftersom möjligheterna till rättshjälp
            är små i förvaltningsdomstolarna, skapar det en osäkerhet hos
            den enskilde. När vi gör förändringar i vårt rättsväsende och
            i vårt rättssystem är det viktigt att förändringarna hela tiden
            skall leda till ökad rättssäkerhet för den enskilde individen.
          </note>
          <note n="f297812d">
            När man i dag nu också inför tvåpartsprocess på socialförsäkringsområdet
            är det ännu viktigare att människor i utsatta lägen har möjlighet
            att få rättshjälp. Även i en tvåpartsprocess är det fortfarande
            domstolarna som har utredningsskyldigheten, men en tvåpartsprocess
            innebär ändå att utredningsskyldigheten kommer att urholkas. Både
            Lagrådet, som behandlade det stora betänkandet, och många av de
            remissinstanser som svarade om just tvåpartsprocess i förvaltningsdomstolarna,
            varnade för detta och uttryckte stora farhågor för att det kunde
            komma att leda till en förskjutning i de praktiska handläggningsformerna
            mot tillämpandet av en förhandlingsprincip, till skillnad från
            den nu gällande officialprincipen, och att detta skulle bli fallet
            trots att inga lagändringar har gjorts.
          </note>
          <note n="a88cac0b">
            Den här kritiken och de här farhågorna har även regeringen tagit
            till sig. Man säger också att man i det uppföljningsarbete och
            det utvärderingsarbete som skall följa på det nya skall väga in
            detta och speciellt titta på vad som har hänt med domstolarnas
            utredningsskyldighet.
          </note>
          <note n="44f7a29b">
            Vi i Vänsterpartiet anser att man inte kan införa det här när
            dessa farhågor finns. Det räcker inte med att man vid en senare
            översyn skall titta speciellt på det. Varje enskild människa som
            har kommit i kläm är ju en förlust för rättsväsendet. Om människor
            upplever en ökad otrygghet när det gäller rättsväsendet och möjligheterna
            att få hjälp, urholkas otroligt viktiga principer.
          </note>
          <note n="51efbc47">
            Därför har vi yrkat avslag på utskottets hemställan i detta betänkande,
            inte därför att tvåpartsprocessen i sig är fel, men därför att
            man inte lägger in också ökade möjligheter till rättshjälp. Det
            hade inte varit svårt att ta med det i sammanhanget. De signaler
            som ges när det gäller förändringar inom rättshjälpsområdet är
            snarare att det kommer att bli besparingar.
          </note>
          <note n="8ae99296">
            Jag har en undran: Hur kommer man att ställa sig vid en kommande
            översyn, om man ser att domstolarnas utredningsansvar har urholkats
            och ser att dessa brister finns? Kommer man i så fall att vara
            beredd att öka möjligheterna till rättshjälp även i dessa mål?
            Det är en fråga som jag skulle vilja ha svar på här i dag.
          </note>
          <note n="32c7d9f5">
            Jag skall bara avsluta med att säga, att om en enskild människa
            som står inför en förvaltningsdomstol i en tvåpartsprocess och
            som motpart har en myndighet med en helt annan utredningskapacitet,
            en helt annan styrka och möjlighet, i ett ärende som är livsavgörande
            för hur hennes liv skall gestalta sig, kommer i ett underläge
            på grund av att vi inte ser till att människor får hjälp, då har
            samhället förlorat väldigt mycket.
          </note>
          <note n="a2810602">
            Därför yrkar jag avslag på utskottets hemställan.
          </note>
          <note n="177b3d35">
            Anf. 46 LENNART KLOCKARE (s)
          </note>
          <note n="b9b3dd20">
            Fru talman! När det gäller socialförsäkringsutskottets betänkande
            om tvåpartsprocessen råder det stor enighet i utskottet. Riksdagen
            har tidigare fattat beslut om en obligatorisk tvåpartsprocess
            i förvaltningsdomstolarna.
          </note>
          <note n="7f3b7569">
            Utskottet föreslår nu att även socialförsäkringsmål skall omfattas
            av en tvåpartsprocess, från den 1 maj
          </note>
          <note n="75bf7df7">
            1996. Tvåpartsprocessen skall då gälla såväl i ärenden där socialförsäkringsnämnden
            har fattat det ursprungliga beslutet men även i ärenden där man
            omprövar tjänstemannabeslut.
          </note>
          <note n="df65bfff">
            Fru talman! Utskottet anser också att det här är en riktig åtgärd
            och att socialförsäkringsnämnden bör företräda kassorna i de ärenden
            där nämnden tidigare har beslutat. Det innebär att det allmänna
            kan företrädas av socialförsäkringsnämnden eller att ett ärende
            delegeras till en särskild tjänsteman, vilket sannolikt kommer
            att vara det vanligaste.
          </note>
          <note n="6f17a21b">
            Vänsterpartiet har i sin motion yrkat att beslut inte skall fattas,
            i avvaktan på att utökade möjligheter till allmän rättshjälp föreligger.
          </note>
          <note n="0f432859">
            Från utskottet vill vi understryka den utredningsskyldighet som
            domstolen åläggs enligt 8 § förvaltningsprocesslagen. Domstolens
            utredningsansvar och skyldighet att bedöma om underlaget för domstolsförhandlingarna
            är tillräckligt förändras inte med denna reform.
          </note>
          <note n="0980655b">
            Jag vill vidare notera att en förvaltningsmyndighet enligt regeringsformen
            är skyldig att agera objektivt och opartiskt.
          </note>
          <note n="09d0138f">
            Fru talman! Utskottet anser att frågan om domstolarnas utredningsansvar
            är så betydelsefull att den bör ägnas särskild uppmärksamhet vid
            den utvärdering av reformen som det också talas om i propositionen.
          </note>
          <note n="31f06f46">
            Med detta vill jag, fru talman, yrka bifall till utskottets hemställan
            och avslag på reservationen.
          </note>
          <note n="92100119">
            Anf. 47 ALICE ÅSTRÖM (v)
          </note>
          <note n="e2427e2d">
            Fru talman! Domstolarnas utredningsskyldighet kvarstår, men i
            en tvåpartsprocess uttunnas denna utan att man har gjort lagändringarna.
            Det här är tecken som man har sett tidigare. Det är också farhågor
            som många har framfört, även Lagrådet. Man tar inte det här på
            större allvar än att man säger att domstolarna har en utredningsskyldighet.
          </note>
          <note n="f29b2449">
            Man är ju mycket väl medveten om att utredningsskyldigheten kan
            komma att uttunnas. Det är ju därför man skall titta speciellt
            på det här i uppföljningsarbetet. Om man inte trodde att de här
            riskerna fanns skulle man inte heller speciellt behöva peka ut
            att den biten skall följas upp speciellt noga. Jag tycker inte
            att de enskilda människorna skall behöva komma i kläm under tiden.
          </note>
          <note n="2fe3f9ca">
            Jag yrkar därför bifall till reservationen.
          </note>
          <note n="6d063383">
            Anf. 48 LENNART KLOCKARE (s)
          </note>
          <note n="8c395e9b">
            Fru talman! Den oro som Alice Åström känner inför den här reformen
            känner inte jag. Utskottet påpekar också att domstolarna har ett
            utredningsansvar och en skyldighet att se till att underlagen
            är riktiga, och om det behövs kompletterande utredningar skall
            dessa göras. Men i dagsläget känner vi oss självfallet nöjda.
          </note>
          <note n="5c62a252">
            Det är självfallet också viktigt att vi följer upp en ny reform
            och ser till att det inte blir felaktigheter. I så fall får man
            återkomma vid en senare tidpunkt. Men i dag kan man inte göra
            mer.
          </note>
          <note n="80d4310c">
            Överläggningen var härmed avslutad.
          </note>
          <note n="87e24fb4">
            (Beslut fattades efter 17 §.)
          </note>
          <note n="5568ded8">
            10 § Nya bestämmelser för traktaments- och reseersättning m.m.
            till riksdagens ledamöter
          </note>
          <note n="143a9076">
            Föredrogs
          </note>
          <note n="5d590bbd">
            Konstitutionsutskottets betänkande 1995/96:KU26
          </note>
          <note n="fa067c9b">
            Nya bestämmelser för traktaments- och reseersättning m.m. till
            riksdagens ledamöter (förs.
          </note>
          <note n="c73dc074">
            1995/96:RFK4)
          </note>
          <note n="0903aa16">
            Anf. 49 TANJA LINDERBORG (v)
          </note>
          <note n="090d50f8">
            Fru talman! Jag har suttit med i den utredning som ligger till
            grund för det här betänkandet. Vänsterpartiet har fått gehör på
            flera punkter. Jag önskar naturligtvis att vi hade kunnat gå litet
            längre i en del fall, men nu gick inte det. I en grupprocess handlar
            det om att ta och ge. Man får alltså ge sig på vissa punkter och
            på andra får man tillbaka.
          </note>
          <note n="50f6e083">
            Med detta vill jag yrka bifall till utskottets hemställan.
          </note>
          <note n="a1c3fd7e">
            Anf. 50 PETER ERIKSSON (mp)
          </note>
          <note n="face9e3a">
            Fru talman! Hela det politiska systemet i Sverige befinner sig
            i en större kris än vad de allra flesta verkar ha uppfattat och
            insett. Det råder inget tvivel om att det finns ett politikerförakt
            i dag. Det gör det. Men det är ändå inte det, skulle jag vilja
            säga, som är det stora problemet. Det farliga och skrämmande är
            att människor blir alltmer likgiltiga inför och ointresserade
            av att delta i det politiska arbetet. De politiska partierna är
            i allvarlig gungning. Det demokratiska systemet eroderar inifrån.
            Det faller ihop litet grand som en sufflé genom att människor
            inte längre vill vara med.
          </note>
          <note n="3cd82e3d">
            Den här utvecklingen har flera orsaker. En är säkert den som
            Birger Schlaug skrev om för ett tag sedan i Dagens Nyheter. Vem
            vill identifiera sig med eller bli en spottkopp? Politikern måste
            i dag tåla en hård granskning som långt ifrån alla vill utsätta
            sig för. En annan förklaring ligger i att det politiska systemet
            inte verkar fungera längre. Folk känner att makten ligger någon
            annanstans, och rörelseutrymmet ser ut att bli allt mindre. Politikerna
            har lämnat ifrån sig mycket av den makt som de har haft. Men jag
            tror ändå att det är viktigt att komma ihåg att just vi enskilda
            politiker har ett stort ansvar för hur andra ser på politik och
            politiskt arbete.
          </note>
          <note n="10b7f0b3">
            Om människor ser engagerade politiker med idéer, visioner och
            en tro på politikens möjligheter ger det naturligtvis ett helt
            annat intresse för att vara med än om man ser ett gäng trötta
            och desillusionerade egoister som tycks vara mest intresserade
            av att förbättra sina egna förmåner.
          </note>
          <note n="f64f220d">
            Betänkandet om våra egna traktamenten och ersättningar är knappast
            ägnat att minska politikerföraktet eller att öka lusten att vara
            med och arbeta politiskt. Det här är just den typen av beslut
            som ökar avståndet och föraktet. Riksdagsledamöterna skaffar sig
            nya förmåner. Man smyger under täcket med hur mycket det egentligen
            handlar om.
          </note>
          <note n="ba2cfa72">
            Varför finns det t.ex. ingen ordentlig kostnadsanalys över vad
            det här förslaget kostar skattebetalarna.
          </note>
          <note n="0dbc0786">
            Annars brukar det vara mycket noga. I förslaget från förvaltningskontoret
            finns det över huvud taget inte någon sådan genomgång. Inte heller
            i konstitutionsutskottets betänkande finns det någon riktig kostnadskalkyl.
            Kanske beror det på att det vore alltför pinsamt om den kom fram.
          </note>
          <note n="1178a5d4">
            Jag är rädd att kostnaderna totalt sett för att genomföra de
            här förändringarna i riksdagsledamöternas ersättningar och traktamenten
            kommer att bli mycket höga, kanske 50 miljoner eller ännu mer.
            Plötsligt skall vi riksdagsledamöter t.ex. få betalt för en lägenhet
            i Stockholm. Vi skall få en extra telefonlinje installerad i hemmet
            och helt betald av riksdagen. Vi skall få fax och mobiltelefon.
            Tidigare har vi bara haft persondator i hemmet.
          </note>
          <note n="af19148a">
            Utöver detta skall vi få resor med egen bil betalda.
          </note>
          <note n="cb64323d">
            Redan tidigare har vi resor med flyg och tåg betalda av riksdagen.
            Dessutom får vi nu hotell betalt och andra utgifter ersatta när
            vi är ute och reser, på möten i det egna partiet eller möten ordnade
            av andra. I dag får vi betala alla de här utgifterna med våra
            traktamenten och en särskild kostnadsersättning.
          </note>
          <note n="2e2f10e7">
            Det är just det här jag tycker är skamligt. Trots att riksdagen
            plötsligt skall ersätta en mängd kostnader som vi har för resor,
            telefon, fax, m.m. skall vi ha kvar kostnadsersättningen på drygt
            60 000 kr om året som från början är till just för att täcka de
            utgifter vi har. Det rimliga vore naturligtvis att ta bort den,
            särskilt om man menar allvar när man säger att man vill skapa
            mer likvärdiga förhållanden med andra grupper i samhället. Att
            avskaffa den här kostnadsersättningen som jag talar om skulle
            betyda att riksdagen sparar ungefär 22,4 miljoner kronor om året.
            I stället väljer majoriteten att ta ut dubbla ersättningar, som
            jag ser det.
          </note>
          <note n="90941b4d">
            Hur skall man kunna få respekt för politiker och politik om man
            agerar på det här sättet? Politiker med ryggrad bör stå för det
            de gör och låta bli att dribbla bakom ryggen på väljarna. Tyvärr
            var Miljöpartiet det enda parti som reagerade med en motion mot
            att riksdagen utnyttjar sin möjlighet att ge sig själv nya förmåner
            och riksdagen ökade kostnader. I konstitutionsutskottet följde
            åtminstone Kenneth Kvist från
          </note>
          <note n="1864d621">
            Vänsterpartiet Miljöpartiets linje. Nu har tydligen
          </note>
          <note n="81279260">
            Vänstern dragit sig tillbaka. Kenneth Kvist har fått bakläxa.
            Det var alltför frestande för Vänstern att ta chansen att skaffa
            sig litet mer. Jag tycker att det är tragiskt och pinsamt.
          </note>
          <note n="df4cfd7d">
            Avslutningsvis vill jag också säga att riksdagsledamöter skall
            ha bra betalt. Det är rimligt. Rimliga ersättningar skall man
            också ha. De som arbetar i demokratins tjänst skall inte vara
            i strykklass. Men det skall vara rim och reson i det hela. Man
            skall inte tillåta sig själv ersättningar som är dubbla och helt
            motsatta det andra i samhället får.
          </note>
          <note n="4799a817">
            Jag yrkar bifall till reservation nr 3, även om jag naturligtvis
            står bakom alla reservationerna.
          </note>
          <note n="fc4fc3d8">
            Anf. 51 INGVAR JOHNSSON (s)
          </note>
          <note n="c5e825e1">
            Fru talman! Först vill jag yrka bifall till utskottets hemställan
            i dess helhet med den förändring av ikraftträdandet till en del
            som framgår av utdelat rättelseblad.
          </note>
          <note n="ed8d7de7">
            Med några få mindre ändringar är utskottets betänkande i enlighet
            med vad som föreslagits av förvaltningskontoret och den arbetsgrupp
            som har varit knuten dit. Jag tycker också att det är bra att
            Vänsterpartiet nu ansluter sig till den här kompromissen och att
            Peter Eriksson står ensam i sin populistiska framtoning i den
            här frågan här i dag.
          </note>
          <note n="086896fa">
            Genom de förändringar som nu föreslås blir det mer tidsenliga
            och med andra mer jämförbara regler.
          </note>
          <note n="ec0e7110">
            Som framgår är utskottet också enigt i alla frågor så när som
            på de tre moment som Peter Eriksson berörde och som jag främst
            skall bemöta i mitt inlägg.
          </note>
          <note n="cc2c892a">
            Beträffande ersättningen för resekostnader m.m.
          </note>
          <note n="f6c7e7da">
            är grundtanken att de regler som gäller i samhället i övrigt
            också skall gälla riksdagsledamöter. Det tycker jag är bra. Jag
            tycker att det är i allra högsta grad rimligt. Det innebär helt
            enkelt att riksdagen svarar för de merkostnader som uppstår just
            till följd av resan.
          </note>
          <note n="cf91ccdf">
            Utskottsmajoriteten delar därför inte Peter Erikssons invändningar
            mot vad som föreslås beträffande högsta ersättningsnivå för nattraktamente.
            Vi menar tvärtom att förvaltningsstyrelsens förslag är väl avvägt
            med hänsyn till syftet, att jämna ut boendekostnaden. Nog är det
            väl rimligt, Peter Eriksson, att riksdagsledamöter som inte bor
            i Stockholmsregionen skall ges vettiga möjligheter att övernatta.
            Är det rimligt att vi även fortsättningsvis skall bo på våra små
            kontorsrum bland papper och maskiner? Jag tycker inte att det
            är rimligt.
          </note>
          <note n="978c4779">
            Miljöpartiet reserverar sig också vad gäller reglerna för ersättning
            för färd med egen bil. Här föreslår utskottsmajoriteten ingenting
            annat än vad som gäller för statsförvaltningen generellt. Dessutom
            är det väl samma ersättningar som betalas i näringsliv och organisationer.
            Jag yrkar därför avslag på reservationerna 1 och 2.
          </note>
          <note n="e711d22f">
            Jag vill också yrka avslag på reservationen 3 beträffande kostnadsersättningarna
            och viss teknisk utrustning. Vi i utskottsmajoriteten anser att
            den reducering som görs, och det görs faktiskt en reducering även
            om det inte framgick av Peter Erikssons inlägg, är rimligt tilltagen.
          </note>
          <note n="9baee207">
            Det är naturligtvis populärt hos en del att slåss för lägre ersättningar
            för riksdagsledamöter av vad slag det vara månde. Men det framgår
            tydligt av betänkandet att kostnadsersättningarna skall svara
            mot många kostnader som riksdagsledamöterna faktiskt har. Det
            nämns här driftskostnader för telefax, portokostnader, representation,
            kostnader för vissa tidningar, tidskrifter och litteratur, studieresor,
            konferenser och serviceavgifter till partikansliet. Det är därför
            fel att påstå att ersättningen inte svarar mot kostnader.
          </note>
          <note n="349e0da6">
            Fru talman! Peter Eriksson talar så väldigt mycket om politikerföraktet.
            Jag är medveten om att det finns ett visst sådant förakt. Men
            när som Peter Eriksson här i talarstolen späder på detta förakt
            är det inte så lätt att föra en saklig debatt. Det är naturligtvis
            svårt för människor att tränga igenom allt detta material när
          </note>
          <note n="3ad601c3">
            Peter Eriksson utan att egentligen belägga det påstår att mycket
            av detta är fråga om dubbla ersättningar.
          </note>
          <note n="08462f5e">
            Peter Eriksson har i den här frågan ett stort ansvar för om politikerföraktet
            ökar.
          </note>
          <note n="b90a595a">
            Anf. 52 PETER ERIKSSON (mp) replik
          </note>
          <note n="7023a3e6">
            Fru talman! Ingvar Johnsson ställde några frågor till mig. Det
            gällde för det första om det är rimligt att tvingas bo i arbetsrummet
            som många i dag gör. Det tycker jag naturligtvis inte är rimligt
            att man tvingas göra. Det är fullt rimligt att en riksdagsledamot
            skall kunna ha tillgång till en lägenhet i någorlunda rimlig närhet
            till Riksdagshuset här i Stockholm. Så är det redan i dag. Vi
            har redan i dag goda möjligheter att få en lägenhet. Det gäller
            de flesta av oss, men inte alla.
          </note>
          <note n="ef0b5bdb">
            Jag tycker att de förändringar som sker på detta område enligt
            förslaget i huvudsak är vettiga och ger bättre möjligheter för
            riksdagsledamöterna att kunna få en bostad ute på stan. Vad vi
            i Miljöpartiet har vänt oss mot var att man skulle få hela denna
            kostnad betald av riksdagen. Vi har satt en något lägre nivå på
            ersättningen från riksdagen och har tyckt att det har varit rimligt.
          </note>
          <note n="f1de2684">
            Vi har sagt att det kanske inte är rimligt att betala för alla
            också i den högsta nivån och för de bästa lägenheterna som riksdagen
            har tillgång till. Ersättningen bör ligga någonstans i mitten,
            så att de som har en mindre lägenhet som riksdagen står för kan
            få den betald. De som vill ha en större boendeyta får ta den kostnaden
            själv.
          </note>
          <note n="7891e0d7">
            Den andra frågan som Ingvar Johnsson tog upp handlar om politikerföraktet,
            något som också jag tidigare var inne på. Det är någonting som
            jag verkligen har funderat på innan vi började debatten här i
            dag. Kanske man spär på politikerföraktet ännu mer när man går
            upp och säger sanningen i talarstolen.
          </note>
          <note n="b02697a1">
            Kanske det är bättre att ligga lågt och inte riktigt låtsas om
            vad som händer om det inte blir värre än vad det är i dag. Men
            jag tror att det är fel att tänka så. Det bästa är ändå att ta
            en rejäl debatt, visa vad som pågår och låta människor ta ställning
            till det. Jag tror att demokratin på längre sikt vinner på det.
          </note>
          <note n="74688d59">
            Anf. 53 INGVAR JOHNSSON (s) replik
          </note>
          <note n="1fff40ac">
            Fru talman! Jag tycker att det som Peter Eriksson säger om att
            man skall ersätta hyrorna för lägenheterna med maximalt 2 500
            kr mest pekar på brist på kunskaper om hyreskostnader i Stockholmsområdet.
          </note>
          <note n="80896ba3">
            Sedan gläder det mig i och för sig att en representant för Miljöpartiet
            tycker att riksdagsmännen skall ha en sådan miljö att arbeta i
            att de inte nödvändigtvis skall bo på kontoret. Men Peter Eriksson
            drar inte de rätta slutsatserna av detta.
          </note>
          <note n="b294e266">
            Jag tycker att Peter Eriksson tar i när han säger:
          </note>
          <note n="5abc0221">
            Om jag säger sanningen och säger som det är kanske det ökar på
            politikerföraktet. Det är allt att ta i. Peter
          </note>
          <note n="5160c646">
            Eriksson sade tidigare i debatten att det är fråga om dubbla
            ersättningar. Jag har redovisat en lång rad saker som dessa kostnadsersättningar
            är avsedda att användas för. Peter Eriksson kallar det för dubbla
            ersättningar. Vad är sanningen? Jag tycker inte att det är Peter
            Eriksson som har talat sanning i den här frågan.
          </note>
          <note n="0da606af">
            Anf. 54 PETER ERIKSSON (mp) replik
          </note>
          <note n="d36b6ed0">
            Fru talman! När det gäller frågan om kostnadsersättningarna har
            vi riksdagsledamöter i dag en ganska rejält tilltagen s.k. särskild
            kostnadsersättning. Med den kan vi betala en del av de utgifter
            som vi har som riksdagsledamöter. När det nu inte finns några
            rejäla kalkyler och kostnadsanalyser är min bedömning att huvuddelen
            av de kostnader som riksdagsledamöterna har avser resor med egen
            bil, telefon hemma och en del av de andra saker som nu kommer
            att i sin helhet täckas av riksdagen på annat sätt.
          </note>
          <note n="68997206">
            Lejonparten av det som vi i dag har kostnadsersättning till kommer
            att täckas helt och hållet av riksdagen med det nya systemet.
            Därför vore det rimligt att ta bort systemet med särskild kostnadsersättning,
            alternativt begränsa den till att vara mycket liten. Jag erkänner
            att det finns några kostnader kvar som riksdagen inte täcker,
            t.ex. kostnader för litteratur, tidskrifter och sådant, eller
            om man vill bjuda människor på lunch och diskutera politik. De
            utgifterna täcker inte detta nya system. Men då handlar det om
            helt andra nivåer än i dag.
          </note>
          <note n="b6e848bd">
            Det nuvarande förslaget innebär att vi har kvar det gamla systemet
            med kostnadsersättning och dessutom får ett nytt system. Därigenom
            får vi dubbla ersättningar i stället för att välja gå in i ett
            helt nytt system.
          </note>
          <note n="eb37b62c">
            Anf. 55 INGVAR JOHNSSON (s) replik
          </note>
          <note n="fa351056">
            Fru talman! Jag lyssnar med förvåning på Peter
          </note>
          <note n="b451e9db">
            Erikssons argumentering. Först bortsåg han helt från att vi nu
            reducerar kostnadsersättningen. När jag pekar på de långa rader
            av kostnader som riksdagsmännen faktiskt har och som skall finansieras
            med kostnadsersättningarna backar Peter Eriksson en bit och säger:
            Man borde ha reducerat mer, men kanske ha kvar en del.
          </note>
          <note n="51fd30a2">
            Sanningen är att en aktiv riksdagsman som har behov av dessa
            stöd för sin verksamhet, som skall finansieras med kostnadsersättningen,
            kommer att förbruka denna kostnadsersättning. Jag tycker att det
            är rimligt att det är riksdagen som svarar för de kostnader som
            uppstår utöver vad som är rimligt att finansiera med någons lön.
          </note>
          <note n="2c77b2a2">
            Anf. 56 LENNART HEDQUIST (m)
          </note>
          <note n="e6507ec2">
            Fru talman! För några veckor sedan hade jag tillfälle att i frågestunden
            ställa en fråga till Göran Persson, som då var finansminister,
            om huruvida han kunde hålla med mig om att förslag som underställs
            riksdagens prövning alltid skulle vara försedda med en ordentlig
            kostnadskalkyl. Den frågan föranleddes från min sida av att vi
            då hade fått ett förslag från riksdagens förvaltningskontors styrelse
            som i princip var kemiskt ren från kostnadskalkyler.
          </note>
          <note n="63320fe0">
            Gustaf von Essen och jag hade i anslutning till det ärendet,
            vilket framgår av dagens handlingar, motionerat om avslag på det
            föreliggande förslaget, men att man skulle återkomma med förslaget
            när det försetts med kostnadsberäkning. Vår tanke var då att det
            berörda utskottet ordentligt skulle redovisa en kostnadskalkyl.
            Jag har för egen del ingen anledning att gå in i de olika delförslagen
            och tycka att de är rimliga eller orimliga. Jag förutsätter att
            arbetsgruppen har tänkt många goda tankar så att man kan gå med
            på förslaget. Men jag tycker att det på sitt sätt är skämmande
            att riksdagen när den själv skall lägga fram förslag till riksdagen
            underlåter att göra rimliga kalkyler.
          </note>
          <note n="37aadd12">
            Nu har då konstitutionsutskottet behandlat den här motionen.
            Man säger att man nu har fått en kalkyl redovisad i utskottet.
            Sedan kommer man fram med en justering för den föreslagna reduceringen
            av kostnadsersättningen. Den totala merkostnaden för de föreslagna
            förändringarna beräknas uppgå till minst 3
          </note>
          <note n="f17387e0">
            miljoner kronor. Man kan undra vad som avses med minst 3 miljoner
            kronor. Det måste väl i alla fall vara per kvartal. Är det minst
            3 miljoner om året ter sig kalkylen direkt skrattretande. Befinner
            man sig inte i samma härad kommer det i efterhand att te sig mycket
            förvånande att man har kastat ut den här siffran.
          </note>
          <note n="4eeb4c63">
            Nu har jag gjort en egen kalkyl. Jag har också stämt av den litet
            grand och bedömer att den är tillförlitlig. Det här förslaget
            kommer att innebära att riksdagen sparar 5,6 miljoner på traktamentsersättningar
            och ca 2,5 miljoner på kostnadsersättningar.
          </note>
          <note n="532e9bc4">
            Kostnaderna för riksdagsmännens boende kommer att öka med ca
            10 miljoner kronor om året. Om ledamöterna bara bor på hotell
            tio nätter, jag tror att det är alldeles för litet, kommer hotellkostnaderna
            att uppgå till 3,5 miljoner. Räknar man teknikkostnaderna så lågt
            som 5 000 kr per ledamot, det är troligtvis alldeles för litet
            med hänsyn till telefon, dator och fax, kommer det att bli ungefär
            2 miljoner där. Om man tror att riksdagsledamöternas bil- och
            taxiresor i valkretsen bara uppgår till 800 kr i månaden hamnar
            man där på ungefär 2,5 miljoner om man bara räknar med nio månader.
            Då blir merkostnaden 10-11 miljoner.
          </note>
          <note n="adbba5c6">
            Mer realistiska siffror på vad det handlar om torde ligga i intervallet
            16-25 miljoner kronor i nettomerkostnad. Det kan hända att det
            är rimligt. Det har sagts här att det är bra att riksdagsmännens
            standard ökar genom de här förslagen.
          </note>
          <note n="9d95c812">
            Vi kan "köpa" det, och om man "köper" det tycker jag att man
            också skall gå ut och tala om de goda argument som ligger bakom
            detta. Men att i en handling säga att merkostnaden torde uppgå
            till minst 3
          </note>
          <note n="4e502792">
            miljoner kronor - och det är klart att det är minst 3
          </note>
          <note n="692849ec">
            miljoner det handlar om - visar att kalkylen inte är i rätt härad.
          </note>
          <note n="9763da16">
            Jag har velat säga detta för riksdagens protokoll.
          </note>
          <note n="fcaf28ed">
            Om ett två år kommer man att upptäcka att riksdagen i dag fattade
            ett beslut som inte var grundat på en realistisk kostnadsuppskattning.
          </note>
          <note n="cc71ff9e">
            Anf. 57 INGVAR JOHNSSON (s)
          </note>
          <note n="110beaed">
            Herr talman! Vi får väl avvakta och se om den expertis som finns
            på förvaltningskontoret eller Lennart
          </note>
          <note n="3bb91550">
            Hedquist själv har bäst förmåga att räkna.
          </note>
          <note n="58ed8aad">
            Jag kan upplysa Lennart Hedquist om att det här betänkandet har
            tagits fram i allra största enighet så när som på Miljöpartiet.
            Lennart Hedquists partivänner - och då tror jag inte att jag säger
            för mycket -
          </note>
          <note n="d7daebdb">
            har varit mycket stolta över de små justeringar som har blivit
            i betänkandet, bl.a. med anledning av de motioner som fanns.
          </note>
          <note n="e5e5af6f">
            Anf. 58 LENNART HEDQUIST (m)
          </note>
          <note n="3834b196">
            Herr talman! Jag kan mycket väl tro att de olika förslag som
            är framlagda i denna stora enighet är väl underbyggda. Jag har
            inte gått i någon polemik mot förslagen som sådana. Jag har gått
            i polemik mot att man redovisar så bristfälliga kostnadskalkyler.
            Det är ju enkel addition och multiplikation som gör att man kommer
            fram till siffror som ligger helt vid sidan av de tre miljoner
            kronor som står i handlingen.
          </note>
          <note n="14bc01c3">
            Boendekostnaderna har ju nämnts här. 280 ledamöter skulle kunna
            vara berättigade till en bostadsersättning på 48 000 om året.
            Jag har dragit ned den summan till ca 40 000 om året. Bara den
            summan blir ju elva miljoner. Då kan man inte säga att det man
            sparar på traktamenten och kostnadsersättningar skulle täcka detta.
            Så är det ju ingalunda. Därutöver kommer hotellkostnader, resekostnader
            och teknikkostnader. Jag tycker att man skall spela med öppna
            kort när man framlägger ett sådant här förslag. Sedan kan förslaget
            vara hur bra som helst, men det är skam att man inte kan redovisa
            vad kostnaden egentligen blir.
          </note>
          <note n="ba438096">
            Anf. 59 INGVAR JOHNSSON (s)
          </note>
          <note n="4cc05961">
            Herr talman! Jag har naturligtvis svårt att bedöma alla små detaljer
            i de beräkningar som arbetsgruppen har gjort och i det förslag
            den sedan har lämnat till förvaltningsstyrelsen. Det kan kanske
            lugna ned debatten något om man vet att bland dem som står bakom
            förslaget finns Bo Lundgren. Han borde väl vara en person som
            kan räkna.
          </note>
          <note n="29e86f80">
            Anf. 60 LENNART HEDQUIST (m)
          </note>
          <note n="9eb2bdd1">
            Herr talman! Ingvar Johnsson skall inte dölja sig bakom att arbetsgruppen
            har valt att inte redovisa kostnadskalkyler. Det kan vara många
            goda namn som har ställt sig bakom sakinnehållet i förslaget och
            tyckt att kostnadskalkylen inte var så viktig. Men skulle vi i
            riksdagen möta ett förslag från regeringen eller från myndigheter
            som vore så kemiskt fritt från kostnadskalkyler är jag övertygad
            om att vi som riksdagsledamöter skulle reagera. Då tycker jag
            att vi har rätt att reagera även när riksdagen själv lägger fram
            ett förslag som är så bristfälligt ur kostnadskalkylsynpunkt.
          </note>
          <note n="80d4310c">
            Överläggningen var härmed avslutad.
          </note>
          <note n="87e24fb4">
            (Beslut fattades efter 17 §.)
          </note>
          <note n="41d80626">
            11 § Information och resultatstyrning
          </note>
          <note n="143a9076">
            Föredrogs
          </note>
          <note n="875c982e">
            Finansutskottets betänkande 1995/96:FiU7
          </note>
          <note n="b58215c0">
            Information och resultatstyrning (förs.
          </note>
          <note n="3dfb0239">
            1994/95:RR14)
          </note>
          <note n="451a1c61">
            Förste vice talmannen konstaterade att ingen talare var anmäld.
          </note>
          <note n="87e24fb4">
            (Beslut fattades efter 17 §.)
          </note>
          <note n="e7cd6663">
            12 § Kredit knuten till det statliga riskfinansieringssystemet
          </note>
          <note n="143a9076">
            Föredrogs
          </note>
          <note n="00565225">
            Finansutskottets betänkande 1995/96:FiU11
          </note>
          <note n="691efc27">
            Kredit knuten till det statliga riskfinansieringssystemet (prop.
            1995/96:105 delvis)
          </note>
          <note n="451a1c61">
            Förste vice talmannen konstaterade att ingen talare var anmäld.
          </note>
          <note n="87e24fb4">
            (Beslut fattades efter 17 §.)
          </note>
          <note n="77d73eb6">
            13 § Vissa processrättsliga frågor
          </note>
          <note n="143a9076">
            Föredrogs
          </note>
          <note n="5dd7e2f5">
            Justitieutskottets betänkande 1995/96:JuU15
          </note>
          <note n="29287220">
            Vissa processrättsliga frågor
          </note>
          <note n="f8445ea4">
            Anf. 61 ALICE ÅSTRÖM (v)
          </note>
          <note n="b05983e8">
            Herr talman! Nu skall vi behandla justitieutskottets betänkande
            JuU15 om vissa processrättsliga frågor. Det är ett betänkande
            som handlar om en mängd olika frågor. Jag skall bara uppehålla
            mig vid en där vi har en reservation. Den handlar om kyrkofriden.
          </note>
          <note n="9ca77b71">
            Flyktingar, asylsökande och andra grupper som skall avvisas skall
            kunna ha en möjlighet till en fristad där de inte riskerar att
            gripas och omhändertas av polis. Det finns ju flera exempel på
            flyktingar som avvisats därför att Invandrarverket och regeringen
            bedömt att de inte löper någon risk för förföljelse i hemlandet.
            I verkligheten har det sedan visat sig att dessa bedömningar flera
            gånger har varit felaktiga.
          </note>
          <note n="b18d2cbd">
            Vi anser att rättegångsbalken och polislagen bör ändras så människor
            har en möjlighet till en fristad.
          </note>
          <note n="02bb35d7">
            De bör ändras på ett sådant sätt att det alltid skall krävas
            tillstånd från den som är ansvarig för kyrkolokalen före en husrannsakan
            eller liknande intrång för att kunna omhänderta en person som
            skall avvisas ur riket.
          </note>
          <note n="e7a78a02">
            Vi har alla säkert bilderna kvar för ögonen av vad som hände
            vid Alsike kloster. Därför är det otroligt viktigt att det faktiskt
            finns en plats i samhället där människor kan uppleva en frid och
            ett skydd.
          </note>
          <note n="ee8208fc">
            När man avslår detta i betänkandet tar man upp att det skulle
            vara omöjligt att ha en fristad där polisen inte kan ingripa.
            Då skulle kriminella brottslingar kunna gå in och gömma sig utan
            att man kan ingripa mot dem. Men det är givetvis inte så. Polisen
            måste ha möjligheter att kunna gå in även i dessa lokaler, men
            det måste krävas tillstånd från dem som är ansvariga för kyrkolokalen
            före husrannsakan. Det skulle innebära att kriminella människor,
            som söker sig till en kyrka för att på så sätt komma undan utan
            att ens ha kyrkan bakom sig, inte skulle skyddas av detta.
          </note>
          <note n="db7164a2">
            Vi anser att det behöver läggas fram ett lagförslag som syftar
            till att öka kyrkofriden och till att ge människor detta skydd.
          </note>
          <note n="db56d61a">
            Jag yrkar bifall till reservationen under moment 1.
          </note>
          <note n="4883f795">
            Anf. 62 EVA GOËS (mp)
          </note>
          <note n="a3a15abe">
            Herr talman! Kvinnofrid, hemfrid, kyrkofrid och tingsfrid. Birger
            Jarl stiftade enligt traditionen dessa s.k. fridslagar. De bekräftades
            genom Alnö stadga år
          </note>
          <note n="2422249c">
            1280.
          </note>
          <note n="0fd4ae34">
            Nämnas bör att i Sverige hade vi på medeltiden asylkyrkor. Sedan
            dess har lagarna i många avseenden förfallit. När det gäller hemfriden
            och kvinnofriden har vi i Sverige sedan länge kända problem. Lagen
            räcker inte alltid till för att skydda den utsatta. Tingsfriden
            är det som fungerar bäst. Man har bunkrar, t.ex.
          </note>
          <note n="0674d908">
            i Rådhuset, så att ingen skall kunna störa ordningen när någon
            skall förhöras. Det fungerar.
          </note>
          <note n="04377e77">
            På senare år har det visat sig att inte heller kyrkofriden har
            tillräckligt lagskydd. Polisen kan tränga in i kyrkor och hämta
            ut människor som inte har gjort sig skyldiga till annat än att
            ha flytt från en för dem outhärdlig verklighet i det egna landet.
            När de hotas av
          </note>
          <note n="d7db36a2">
            Polisen har de tagit sin tillflykt till kyrkan, som sedan gammalt
            i Europa betraktas som okränkbart, heligt rum. Men okränkbarheten
            gäller ej i Sverige. Nej, i
          </note>
          <note n="374d9c02">
            Sverige har man tagit sig in i Alsike kloster och hämtat flyktingar,
            likaså i en frikyrka i Malung och, alldeles nyligen, i en kyrka
            på Vikbolandet. Mönstret upprepar sig.
          </note>
          <note n="efd46bd0">
            På Birger Jarls tid var det de styrandes uppgift att skydda dem
            som tog sin tillflykt till kyrkan. De som förgrep sig på dem som
            tog sin tillflykt till kyrkans skydd skulle straffas. I dag tillåter
            lagen statens representanter att gå in i kyrkor och med våld föra
            ut dem som sökt kyrkans skydd. På senare år har många flyktingar
            tagit sin tillflykt till kyrkan, men de riskerar att Polisen med
            tvång skall föra ut dem därifrån.
          </note>
          <note n="2a5b97cf">
            Många av de gamla lagarna behöver återupprättas -
          </note>
          <note n="74ea0f7a">
            givetvis i modern form, men med samma syfte.
          </note>
          <note n="fa688ecc">
            Vid tidigare behandlingar av ärendet i kammaren har man uttalat
            att något behov av att anordna en fristad för personer som är
            misstänkta för brott eller som eftersöks av annan anledning inte
            förelåg.
          </note>
          <note n="718fa7a3">
            Hur kan det komma sig att flyktingar likställs med brottslingar?
            Det är diskriminerande - en ärekränkning - att likställa flyktingar
            med brottslingar. I betänkandet talas om frizoner. Justitieministern
            kan inte tänka sig att införa frizoner där polisingripanden över
            huvud taget inte får ske.
          </note>
          <note n="3571cf17">
            Vad söker flyktingen? En fristad. Att få leva i fred och i frid.
            Är det för mycket begärt? De har flytt till detta lyckorike på
            jorden för att slippa tortyr, såväl fysisk som psykisk. Men vad
            möter de?
          </note>
          <note n="2215b90d">
            Det är ett fattigdomsbevis att Sveriges regering så inhumant
            och känslokallt behandlar dem som märkts av flera års krig och
            sökt sig en fristad i vårt land.
          </note>
          <note n="4c28ba23">
            Verkställigheten av avvisningsbesluten är under all kritik. Vi
            känner till fallet Sincari väl. Så sent som i helgen har jag haft
            med ett annat fall att göra, där
          </note>
          <note n="f7e4a8eb">
            Polisen bryter mot lagen för att kunna avvisa en 25-
          </note>
          <note n="e627928e">
            åring som varit i Sverige i fyra år, och som har en svensk sambo
            sedan tre år tillbaka.
          </note>
          <note n="05203ff4">
            Trots att en avvisning skall ske direkt till ett land, och inte
            via ett annat land har denne man, Esad Banda, avvisats via Italien
            för att förmodligen utan svensk poliseskort sättas på en färja
            till det forna Jugoslavien.
          </note>
          <note n="e9d831e9">
            Detta bryter mot de instruktioner som utställdes av
          </note>
          <note n="d0504744">
            Förbundsrepubliken Jugoslaviens Transport och
          </note>
          <note n="2d5a8688">
            Kommunikationsdepartement den 16 november 1994.
          </note>
          <note n="961747ed">
            Enligt dessa instruktioner räcker inte ett giltigt pass.
          </note>
          <note n="e8a3e559">
            Det behövs ett certifikat från Förbundsrepubliken eller konsulatet
            för att bevisa passets autenticitet.
          </note>
          <note n="913563a0">
            När polisen i Uppsala försökte avvisa två personer direkt till
            Belgrad utan ett sådant certifikat blev eskortpersonalen tvingade
            att lösa returbiljetter till Sverige för de avvisade. Ett annat
            fall är Karlstadspolisens verställighetsförsök av en man som den
            7 februari 1995 skulle föras in i det forna Jugoslavien via
          </note>
          <note n="00257463">
            Bulgarien. Denne man blev misshandlad av Förbundsrepublikens
            gränspolis, och måste föras tillbaka till
          </note>
          <note n="17d408d9">
            Sverige. Vem tjänar på detta? Inte flyktingarna och inte svenska
            staten.
          </note>
          <note n="5ed598a8">
            Det är mycket möjligt att Esad Banda blir bemött på samma sätt
            om gränspolisen upptäcker att Esad varit asylsökande, och att
            han i strid med instruktionerna för inresa i Förbundsrepubliken
            tar sig in i landet. Detta förfarande, med de svenska myndigheternas
            goda minne, gränsar till organiserad människosmuggling och är
            varken etiskt eller moraliskt försvarbart -
          </note>
          <note n="5ff38f70">
            även om det inte skulle vara i strid med svensk lagstiftning.
          </note>
          <note n="4fc7f88a">
            Herr talman! I tidigare betänkanden kan man återfinna att remissinstanser
            som Samarbetsnämnden för statsbidrag till trossamfund, SST, och
            ärkebiskopen tillstyrker Miljöpartiets yrkande. Judiska församlingarnas
            i Sverige Centralråd är positivt till en ändring i rättegångsbalken
            för ett omedelbart förstärkt skydd mot processuella tvångsåtgärder
            i kyrka eller annan lokal för religionsutövning.
          </note>
          <note n="be3c883f">
            RÅ, Rikspolisstyrelsen och den juridiska fakultetstyrelsen vid
            Uppsala universitet avstyrker motionsförslagen. Det var ganska
            väntat. Men vem tar det samlade ansvaret i dag när man, ibland
            med våld, rycker flyktingar ut ur kyrkan för avvisning? Är det
          </note>
          <note n="875b5b2a">
            Justitiedepartementet? Kriminalvården? Rikspolisstyrelsen?
          </note>
          <note n="ec5b4a33">
            Det är något som har gått snett i Sverige. Runt om i landet går
            skaror ut för att protestera mot den flyktingpolitik som råder
            i vårt land i dag. Men de styrande slår dövörat till. Det är allvarligt.
            Låt oss införa lagar som hindrar en ovärdig och inhuman flyktingpolitik.
            Börja med lagen om kyrkofrid.
          </note>
          <note n="6512c95a">
            Herr talman! Med anledning av detta yrkar jag bifall till reservationen.
          </note>
          <note n="56f80e8a">
            Anf. 63 ROLF ÅBJÖRNSSON (kds)
          </note>
          <note n="0573f9e7">
            Herr talman! Jag skall för Kristdemokraternas del yrka bifall
            till reservationen avseende kyrkofrid i moment 1.
          </note>
          <note n="7b9c15b5">
            Vi kan konstatera att detta är ett väldigt känsligt område. Vi
            har i Sverige, liksom i de flesta andra länder i västvärlden,
            en urgammal tradition att respektera kyrkofriden. Det är alldeles
            klart att dessa frågor kommer att accentueras ytterligare i framtiden.
            Detta med hänsyn till det tryck från omvärlden vi kommer att bli
            utsatta för, men också till det ökade engagemang som enskilda
            människor kommer att känna när de solidariserar sig med människor
            som har det svårt.
          </note>
          <note n="4a9861da">
            Dessa skilda intressen kan fokuseras kring de människor som söker
            skydd i kyrkorum och deras förhållanden. Frågan har tidigare behandlats
            av riksdagen flera gånger. I fråga om lagregleringen säger man
            sammanfattningsvis att vid ingripanden skall proportionalitetsprincipen
            gälla. Den innebär att åtgärden endast får vidtas om skälen för
            åtgärderna uppväger det intrång eller men i övrigt som åtgärden
            innebär för den misstänkte eller för något annat motsvarande intresse.
            Det föreligger kanske inga problem vid tillämpningen av detta,
            i varje fall inte ur principiell synvinkel. Men man kan föreställa
            sig att det i det enskilda fallet inte blir lätt att hantera reglerna.
          </note>
          <note n="f21b3dc2">
            Inom Svenska kyrkan har man gjort en utredning och ett remissförfarande
            bland sina organ när det gäller begreppen kyrkofrid och kyrklig
            fristad. Sammanfattningsvis har man kommit fram till att dessa
            begrepp är otillräckligt definierade. Jag kan tänka mig att dessa
            allmänna principer - som det rör sig om snarare än regler - också
            i övrigt är gångbara för att hantera konfliktsituationen på polisiär
            verkställighetsnivå.
          </note>
          <note n="653edc8d">
            Därför tror vi att det skulle vara av värde att få frågan mer
            allsidigt belyst, och kanske reglerad på ett mer övertygande sätt
            än den är i dag. Detta kan leda till att uppslitande kontroverser
            i kyrkor och i andra sammanhang kan undvikas. För Kristdemokraternas
            del är det närmast ett ingripande i ett kloster som upprört känslorna.
          </note>
          <note n="8b6cf174">
            Herr talman! Med detta ber jag att få avsluta mitt anförande.
          </note>
          <note n="eaee7970">
            Anf. 64 GÖRAN MAGNUSSON (s)
          </note>
          <note n="c7afc12d">
            Herr talman! Kammaren har nu att diskutera justitieutskottets
            betänkande nr 15 under innevarande riksmöte. Jag ber att få yrka
            bifall till utskottets hemställan.
          </note>
          <note n="18059977">
            Utskottet har behandlat ett antal motioner från allmänna motionstiden
            i några olika ämnen. Utskottet har bl.a. behandlat en motion om
            byte av offentlig försvarare och yrkat avslag på den med hänsyn
            till det berednings- och utredningsarbete som pågår.
          </note>
          <note n="b9ce5057">
            Utskottet har vidare tagit ställning till en motion om hanteringen
            i domstol av lönegarantimål. Utskottet har stannat för att den
            nuvarande ordningen är fullt tillräcklig för att man skall kunna
            klara de frågor som är aktuella i detta sammanhang.
          </note>
          <note n="fd9669a4">
            Ett annat av motionsområdena har varit reglerna för förundersökning.
            Huvudinslaget har varit att det skall finnas en skyldighet för
            polisen att upplysa den som hämtas eller på något sätt tas om
            hand vad förhöret skall gälla. Enligt gällande regler förhåller
            det sig på det sättet. Det har också gjorts uttalanden från JO
            i syfte att inskärpa de regler som finns.
          </note>
          <note n="5dcf136e">
            Anabola steroider är ett annat av motionsområdena. Också där
            yrkar utskottet avslag, bl.a. med hänsyn till den utredning som
            pågår på området.
          </note>
          <note n="da01121a">
            Möjligheterna till grupptalan kan sägas ha varit ett kärt motionsämne
            i kammaren under några år. Det har genomförts en del utredningar,
            och överväganden pågår alltfort i frågan. Utskottet yrkar därför
            avslag också på motionerna i den frågan.
          </note>
          <note n="bb4c84ad">
            På ett par andra ämnesområden för motioner har utskottet stannat
            för enhälliga tillkännagivanden. Det ena gäller klagomål mot advokater
            som enskilda kan lämna in till Advokatsamfundet. Utskottet föreslår
            att regeringen skall ges till känna ett önskemål om att en allsidig
            utredning skall komma till stånd. Yrkandet utgår i och för sig
            inte från en uppfattning från utskottets sida att detta skulle
            vara särskilt angeläget med hänsyn till hanteringen i disciplinnämnden.
            Vi vill gärna få en allsidig belysning av de här svåra frågorna
            mot bakgrund av att det är mycket viktigt för hela rättssystemets
            funktion att allmänheten känner förtroende för advokatkåren. Sedan
            får regeringen lägga fram sin utredning. Vi hoppas att regeringen
            då också skall redovisa synpunkter på den skrivelse som JK har
            lämnat in till regeringen och som närmast går ut på att
          </note>
          <note n="1cbcfa7b">
            JK vill lämna ifrån sig sin hantering av frågor kring
          </note>
          <note n="8e84bcb1">
            Advokatsamfundets disciplinnämnd.
          </note>
          <note n="e8aedf62">
            Det andra område där vi föreslår ett tillkännagivande från riksdagen
            till regeringen gäller ersättning vid frihetsberövande. När någon
            som frihetsberövats och fått sitta i häkte släpps, eftersom vederbörandes
            skuld inte har kunnat styrkas eller därför att vederbörande faktiskt
            har varit oskyldig, har denne rätt till ersättning. Det kan sedan
            inträffa att vederbörande ändå fälls för de gärningar som han
            har suttit häktad för. Utskottet menar att det är rimligt att
            den häktade då får betala tillbaka ersättningen. Vi vill att regeringen
            i samband med en del andra överväganden skall klara ut också den
            frågan.
          </note>
          <note n="c6c3c29a">
            I betänkandet behandlas också frågan om kyrkofrid, som likaledes
            tillhör de kära motionsämnena i kammaren. Den har diskuterats
            sedan ganska lång tid tillbaka. De tidigare talarna i det här
            ärendet har uppehållit sig väldigt mycket just vid frågan om kyrkofrid.
          </note>
          <note n="1e018ee8">
            Frågan har behandlats i en proposition år 1988, som föranledde
            ett betänkande från justitieutskottet där utskottet mera utförligt
            uppehöll sig vid argumentationen för den ståndpunkt som en mycket
            klar majoritet förenade sig omkring, nämligen att det inte behövs
            någon reglering på det här området utöver den som faktiskt redan
            gäller, alltså rättegångsbalkens regler om husrannsakan eller
            tvångsmedel och vidare de regler som finns i grundlagen om mötesfrid
            osv.
          </note>
          <note n="4792acec">
            Det är naturligtvis lätt att uppamma känslor kring det här, och
            man kan peka på faktiska omständigheter, men om låt mig något
            stanna inför huvudfrågeställningen. Är det rimligt att i en nation
            ha en typ av lokaler, exempelvis kyrkolokaler - man kan också
            tänka sig andra - där den kan uppehålla sig som enligt gällande
            lag är föremål för eftersökning för att utvisas eller avvisas,
            om jag håller mig till det nu aktuella fallet. Är det rimligt
            att i en nation ha lokaler där sådana människor kan uppehålla
            sig och där, om jag har förstått reservationsyrkandet rätt, den
            som är lokalens ägare eller huvudman skall kunna sätta sig i domstols
            ställe och avgöra om vederbörande skall kunna gripas eller ej?
            Det är faktiskt detta som det handlar om.
          </note>
          <note n="6445f084">
            Eva Goës uppehöll sig i sitt anförande väldigt mycket vid några
            faktiska fall. Vi kan väl alla känna upprördhet och irritation
            i sådana fall, men de kan inte lösas genom att man inrättar en
            fristad. Man får angripa problemen genom lagstiftning och eventuellt
            också tillämpningsföreskrifter på området. Det är enda möjligheten
            att komma till rätta med detta.
          </note>
          <note n="734ab4ea">
            Jag tycker alltså att det verkligen finns anledning att ifrågasätta
            om det som nu står i reservationen är övertänkt, nämligen att
            flyktingar, asylsökande och andra grupper - vad nu det är - som
            skall avvisas från
          </note>
          <note n="5d1ecb06">
            Sverige skall ha rätt att söka skydd i en kyrkolokal, varvid
            samhällets eller statens hantering av deras ärenden blir beroende
            av kyrkolokalens ägare eller huvudman.
          </note>
          <note n="2c29f966">
            Vilka kyrkolokaler handlar det här om? Är det Livets ords lokaler?
            Vem skall bestämma vilka kyrkor som skall få den här rätten? Jag
            tycker att det finns en rad bärande skäl emot tanken att lagstifta
            om kyrkofrid.
          </note>
          <note n="5ba7a3a0">
            Eva Goës tog sin utgångspunkt i medeltiden, och det kan vara
            intressant för kammaren att få höra vad den juridiska fakultetsstyrelsen
            sade när utskottet hade en remissomgång beträffande kyrkofriden.
          </note>
          <note n="c9f48d4b">
            Fakultetsstyrelsen skriver inledningsvis att den medeltida regleringen
            av kyrkofriden - tvärtemot vad som numera ofta antas - syftade
            till att värna enskilda mot angrepp från andra enskilda som ville
            ta rätten i egna händer. Det var ett kungamaktens försök i ett
            relativt primitivt rättssamhälle att tillförsäkra medborgarna
            rättsligt skydd. Det vore därför, enligt fakultetsstyrelsen, ett
            steg bakåt i samhällsutvecklingen att i dag stifta en ny lag om
            kyrkofrid, som eventuellt skulle ha till uppgift att förhindra
            de statliga ordningsorganen att ingripa och utföra sitt arbete
            i lokaler tillhörande olika religiösa församlingar. Detta skulle
            innebära att det överläts till olika religiösa samfund att svara
            för skyddet av enskilda individer. Därutöver skulle den demokratiska
            rättsordningen motarbeta sig själv; en oundviklig följd skulle
            därför bli en betänklig ökning av antalet preventiva frihetsberövanden.
          </note>
          <note n="0c816beb">
            Jag tycker att fakultetsstyrelsen på ett bra sätt har fångat
            problematiken kring dessa frågor. Jag yrkar än en gång bifall
            till utskottets hemställan.
          </note>
          <note n="5333ed3c">
            Anf. 65 EVA GOËS (mp) replik
          </note>
          <note n="56137f9e">
            Herr talman! Jag har också läst det som Göran
          </note>
          <note n="4e96b956">
            Magnusson läste upp. Därför sade jag att det skall vara en kyrkofrid
            i modern tappning.
          </note>
          <note n="0fb22e02">
            I samma betänkande har jag också läst - jag har begärt att få
            det via Riksdagens utredningstjänst - att
          </note>
          <note n="2a2c2889">
            Statens invandrarverk förespråkar en utredning för precisering
            och reglering av begreppet kyrkofrid. Jag undrar: Har denna utredning
            över huvud taget blivit tillsatt? Har man försökt att göra detta?
            Det handlar ju naturligtvis om att anpassa sig till dagsläget,
            och det sade jag också i anförandet.
          </note>
          <note n="5bab50d8">
            Detta att man skall kunna söka skydd i ett kyrkorum eller i ett
            tempel under dessa former är ett sätt att få respit. Man skall
            kunna undersöka och överklaga, när man inte har haft en chans
            att använda sig av alla metoder för att klara sig mot den svenska
            rättsapparaten. Är man invandrare, är man flykting - då har man
            språket mot sig. Man kan inte tala svenska, och det är svårt att
            få den hjälp man behöver på kort tid.
          </note>
          <note n="749d4113">
            Jag känner allt för många som har ställt upp för flyktingar som
            verkligen kan bevisa att det som sker är regelvidrigt.
          </note>
          <note n="af11590a">
            Göran Magnusson var inne på att det handlar om tillämpning. Mycket
            riktigt: Det handlar om tolkning, tillämpning och verkställighet.
            Det var därför jag frågade: Vem är det egentligen som ansvarar
            för att det sker på ett ansvarsfullt och värdigt sätt? Vem är
            det som ansvarar för det?
          </note>
          <note n="6842b00c">
            Jag var på Kronobergshäktet nyligen. Kriminalvården klagar över
            att man måste sätta asylsökande i häkte i tio månader och ibland
            upp till ett år. De asylsökande är inga brottslingar. Det är människor
            som söker skydd.
          </note>
          <note n="54e43d44">
            Det handlar om inlevelseförmåga. Jag måste få använda mina känslor.
            Jag tror att det är tillåtet även här. Jag anser att det är ett
            förtryck. De kommer från ett förtryck till ett nytt förtryck och
            sätts i häkte i tio månader. Är det värdigt en demokrati som Sverige?
          </note>
          <note n="814f881e">
            Anf. 66 GÖRAN MAGNUSSON (s) replik
          </note>
          <note n="4553f7fa">
            Herr talman! Jag tycker att det är bra med känsla och engagemang
            i debatten. Men det är naturligtvis också bra att tänka efter
            vilka konsekvenser ståndpunkterna eventuellt kan leda till.
          </note>
          <note n="4f5f4035">
            För mig är det alldeles avgörande att man inte kan införa en
            lagstiftning som innebär att det blir omöjligt för den statliga
            rättsapparaten att ingripa i vissa lokaler. Det är ju det som
            är innebörden i förslaget.
          </note>
          <note n="fafa955a">
            Jag skulle vilja fråga både Eva Goës och Alice
          </note>
          <note n="3af004a8">
            Åström: I vilka länder finns detta förfarande reglerat?
          </note>
          <note n="8a825b4a">
            Var finns det en laglig kyrkofrid? Bland de undersökta länderna
            i Europa har utskottet inte kunnat finna att man infört en lagstiftning
            med den innebörd som reservanterna föreslår.
          </note>
          <note n="b8937e9c">
            Jag vill naturligtvis också peka på proportionalitetsprincipen.
            Den är självklart viktig. Det är viktigt att man avväger effekten
            av sina åtgärder mot behovet av att faktiskt genomföra dem och
            att det blir en ordentlig avvägning. Man bör tänka igenom vad
            det är man skall göra och om det är rimligt att ingripa eller
            ej.
          </note>
          <note n="ce23dd84">
            Ansvaret för att lagstiftningen är korrekt har riksdagen. Ansvaret
            för att lagstiftningen tillämpas ligger hos olika myndighetsorgan.
            Det finns också system för att klaga hos exempelvis JO om Polisen
            använder lagstiftningen och reglerna på ett felaktigt sätt.
          </note>
          <note n="5678ae6a">
            Vidare får väl de flesta asylsökande god advokathjälp eller rättslig
            hjälp enligt det svenska rättshjälpssystemet. Jag tror inte det
            går att klaga på den omständigheten heller. Det är väl i grunden
            så att man vill ha ytterligare en variant för att slippa avvisning.
          </note>
          <note n="42eae4b1">
            Anf. 67 EVA GOËS (mp) replik
          </note>
          <note n="f2daff2d">
            Herr talman! Det finns advokater i Sverige som jobbar på ett
            väldigt engagerat sätt i de här frågorna, men det finns också
            de som tar det med en klackspark. Tyvärr har jag varit i kontakt
            med den sistnämnda gruppen, men även med den förstnämnda.
          </note>
          <note n="0d490f34">
            Avvisningsbeslut är ofta inte motiverade och definitivt inte
            grundligt genomgångna. Därför anser vi att man måste kunna söka
            fristad. Som vi var inne på tidigare handlar det om samma sak
            som vid en husrannsakan. Har man kontakt med människor som äger
            eller ansvarar för kyrkorummet inser man att det är klart att
            de släpper in polisen om en brottsling söker en fristad där.
          </note>
          <note n="2a160989">
            Men nu handlar det inte om brottslingar. Jag menar att en flykting
            inte är en brottsling. En flykting eller ett barn som har råkat
            snatta i en affär är inte en brottsling. Det har ofta varit fallet
            att brottet har varit så grovt att flyktingar har blivit utvisade
            på grund av det.
          </note>
          <note n="eab8e509">
            Och hur skall man hinna överklaga till JO när man redan har forslats
            med plan till Italien och har placerats på en färja till Montenegro
            för att föras in bakvägen? Det är helt fel sätt att agera. Man
            får inte göra på det viset. Poliser i Italien mutas för att de
            skall släppa in den utvisade människan. Utvisningen görs dessutom
            på felaktiga grunder. Mannen som togs från
          </note>
          <note n="92d56340">
            Vikbolandets kyrka t.ex. var gift med en handikappad svenska.
          </note>
          <note n="3ed5ea57">
            Vad är det för grunder? Jag håller med om att vi har en inhuman
            flyktingpolitik. Riksdagen stiftar lagarna, och vi har stiftat
            mycket dåliga lagar. Därtill kommer också att verkställigheten
            och tillämpningen är under all kritik. Därför måste det finnas
            möjlighet att söka fristad.
          </note>
          <note n="927407ac">
            Jag har hört att t.ex. Norge har kyrkofrid. Jag vet också att
            Nederländerna, Tyskland m.fl. länder har undersökts. Jag har samma
            protokoll.
          </note>
          <note n="95339498">
            Anf. 68 GÖRAN MAGNUSSON (s) replik
          </note>
          <note n="954416fb">
            Herr talman! Om det finns allvarliga anmärkningar mot lagstiftningen
            får man naturligtvis lägga fram förslag i riksdagen om att lagstiftningen
            skall ändras.
          </note>
          <note n="94989d68">
            Finns det anmärkningar mot tillämpningen av lagstiftningen eller
            mot lagstiftningens effekter i olika sammanhang får man angripa
            den frågan. Man löser ju inte den förment dåliga hanteringen genom
            att införa kyrkofrid i kyrkolokal. Det skulle vara intressant
            att höra Eva Goës precisera vad som är kyrkolokal. Visserligen
            har det yrkats på utredningar, men i reservationen finns det ingen
            tvekan: I kyrkolokal skall man kunna få en fristad, och där skall
            samhället inte kunna ingripa. Det vore intressant att av Eva
          </note>
          <note n="85844328">
            Goës få exempel på hur kyrkorum egentligen skall definieras.
          </note>
          <note n="6608af94">
            Herr talman! Jag menar att om man vill ha förändringar i själva
            asylhanteringen, något som ligger långt utanför det ärende som
            kammaren har att hantera i dag, får man ta upp det i andra sammanhang.
            För min del och för utskottsmajoritetens del är det alldeles uppenbart
            att det som har yrkats beträffande kyrkofrid, alltså att man kan
            söka sin tillflykt och undandra sig statens rättsordning i kyrkolokal,
            är helt oacceptabelt. Man får söka andra vägar om det finns brister
            i organisationen och lagstiftningen i övrigt.
          </note>
          <note n="6a045c02">
            Anf. 69 ANDERS G HÖGMARK (m)
          </note>
          <note n="110eef0d">
            Herr talman! Det vore frestande att göra några kommentarer till
            Eva Goës anförande, men jag må nog säga att det mest barmhärtiga
            kanske är om utsagorna av Göran Magnusson, som företräder utskottet,
            får vara sista ordet, åtminstone i denna debatt. Det vore en kuslig
            tanke om vårt konstitutionella system och vår rättsordning skulle
            fungera på det sätt som, litet hux flux, antyds av Eva Goës hugskott.
            Jag tycker att Göran Magnusson mycket klart har markerat vilken
            uppfattning ett riksdagsutskott och riksdagen rimligen kan ha
            i de här frågorna.
          </note>
          <note n="0dd1e23e">
            Det som jag egentligen skall ta upp har Göran
          </note>
          <note n="65522199">
            Magnusson också varit inne litet grand på, nämligen att det i
            denna kammare är brukligt att motioner avslås i parti och minut
            varje vecka. Men det inträffar litet då och då att en och annan
            motion vinner gillande och faktiskt kan få ett enigt utskotts
            och rimligtvis då också kammarens uppslutning.
          </note>
          <note n="df0c402c">
            I detta betänkande finns det ett sådant exempel.
          </note>
          <note n="0adb6be6">
            Det kan finnas anledning att litet grand notera detta.
          </note>
          <note n="22fce48c">
            Det finns bl.a. en moderat motion med Jerry Martinger som första
            namn. I den motionen tas ersättningen vid frihetsinskränkningar
            upp. Med all rätt har motionären, och även andra socialdemokratiska
            motionärer, reagerat mot dagens förhållande som innebär att personer
            som erhållit ersättning för att de suttit häktade och sedan släppts
            i brist på bevis inte är återbetalningsskyldiga om de senare,
            då nya uppgifter kommer fram, döms för ett brott. Det är uppenbart
            att den tingens ordning som i dag gäller inte är förankrad i det
            allmänna rättsmedvetandet. Jag är, herr talman, alldeles övertygad
            om att de flesta människor reagerar mycket kraftigt mot detta.
            Det är egentligen litet märkligt att vi inte tidigare har kunnat
            få en annan tingens ordning.
          </note>
          <note n="06b0e758">
            Lagen reglerar givetvis en rätt till ersättning för dem som har
            blivit berövade friheten. Det är ganska rimligt om man har blivit
            berövad friheten och om processen slutar med en friande dom. Denna
            ersättning kan jämkas utifrån vissa utgångspunkter. Men grunden
            att misstanke ändå kvarstår om brott trots att vederbörande har
            blivit friad är inte tillräcklig grund för att jämka skadestånd.
            Det kan väl vara rimligt.
          </note>
          <note n="128effb5">
            Men just detta att man inte har reglerat att återbetalningsskyldighet
            skall föreligga om det kommer fram nya omständigheter som gör
            att vederbörande döms menar jag definitivt är mot det allmänna
            rättsmedvetandet.
          </note>
          <note n="2f6526be">
            Det är därför glädjande att utskottet nu tar itu med detta. Lagreglerna
            har varit föremål för översyn. Det finns en utredning från 1993,
            SOU93:55, där en del frågeställningar kring detta tas upp men
            inte just återbetalningsskyldigheten. Nu bereds frågan i regeringskansliet,
            i Justitiedepartementet. Utskottet gör nu ett tillkännagivande
            till regeringen om att denna fråga skall lösas på ett sådant sätt
            att det finns en möjlighet för det allmänna att återkräva ersättningen
            om personen i fråga vid senare tillfälle befinns skyldig. Det
            är utskottets uppfattning, och det är glädjande att dessa motionskrav
            har vunnit ett enigt utskotts gillande. Vad vi nu kan se fram
            emot är givetvis att man i regeringskansliet snarast kommer till
            riksdagen med förslag av denna innebörd.
          </note>
          <note n="8a2bb79a">
            Herr talman! Med det anförda yrkar jag bifall till utskottets
            hemställan.
          </note>
          <note n="960b2bc0">
            Anf. 70 EVA GOËS (mp)
          </note>
          <note n="17a75bf4">
            Herr talman! Eftersom jag har blivit apostroferad tänker jag
            bemöta detta. Jag är inte juridiskt utbildad, men det kanske Anders
            G Högmark är. Men vad jag gör är att via riksdagen försöka ändra
            en lag, att göra lagen ännu tydligare när det gäller asylsökande
            och flyktingar. Det är därför som jag har tagit upp frågan om
            kyrkofrid. Jag har alltså gått den rätta vägen. Det är här som
            vi skall stifta nya lagar. Det är därför som jag har tagit upp
            frågan om kyrkofrid. Jag frågade i mitt förra inlägg vilken utredning
            som har gjorts angående just detta fall.
          </note>
          <note n="44328673">
            Anf. 71 ANDERS G HÖGMARK (m)
          </note>
          <note n="c57cdc46">
            Herr talman! Huruvida jag är juridiskt skolad eller ej kan man
            ju diskutera. Jag tror att min juridiska skolning inskränker sig
            till några veckors studier på en propedeutisk kurs i juridik.
            Det tycker jag inte lägger grunden för att jag, på det sätt som
            Eva Goës ganska lättsinnigt gör, kan föreslå det ena, det andra
            och det tredje. Det handlar kanske inte framför allt om att ha
            tankar och idéer om någon frizon och fristad i kyrkan. Det må
            man ha olika uppfattningar om. Men det är det sätt som inte minst
            Eva Goës presenterar hur det fungerar i dag och slänger ur sig
            att det inte fungerar bra, att vissa myndigheter gör på ett visst
            sätt och att vissa advokater sköter detta med en klackspark som
            jag reagerar mot. Det är exempel på insinuationer och schabloniseringar
            som jag inte tror lämpar sig för
          </note>
          <note n="e2d5fd67">
            Sveriges riksdag. Jag tror inte att allmänhetens respekt för
            riksdagen som lagstiftare, eller ens för Eva
          </note>
          <note n="20f8ddd0">
            Goës, ökar. Det finns kanske anledning för fler att fundera över
            detta, men inte minst med tanke på detta inlägg med mycket grava
            generaliseringar och utfall mot olika grupper, som efter bästa
            förmåga och enligt den svenska lagstiftningen, oaktat vad man
            tycker om den, arbetar för att se till att den följs.
          </note>
          <note n="26f94c2c">
            Anf. 72 EVA GOËS (mp)
          </note>
          <note n="44186dea">
            Herr talman! Just därför att regelverket och lagarna är otydliga
            känner kanske just dessa advokater som jag pekade ut att det inte
            går att göra så mycket mer med fallen.
          </note>
          <note n="ce1ab921">
            Senast i söndags kväll hade jag ett långt samtal med en av dessa
            advokater. Men han orkade inte ta tag i detta mer därför att han
            inte ser några möjligheter, trots att han vet att man verkställer
            avvisningsbeslutet på ett felaktigt sätt. Han skriver på fredagen
            ännu en överklagan. Men mer kan han inte göra. Det är därför som
            jag går denna väg via riksdagen. Men det finns även andra advokater
            som verkligen engagerar sig med hull och hår och antagligen använder
            sig av alla möjliga och omöjliga vägar för att hitta infallsvinklar.
            Jag nämnde t.ex. att Förbundsrepubliken har egna lagar och regler
            som man måste tillämpa vid en avvisning från Sverige. Man kan
            inte bara rätta sig efter svenska lagar, utan man måste se vad
            som håller på att ske mellan länderna. Detta är inte hypoteser,
            och detta är inte något som jag slänger ur mig. Det pågår förhandlingar
            mellan Sverige och Förbundsrepubliken Jugoslavien om hur avvisningen
            skall ske och om hur verkställigheten skall ske. De är under pågående
            process. Sedan görs då sådana här saker vid sidan om. Det stör
            förhandlingarna. Detta är inte några klyschor, detta är fakta.
          </note>
          <note n="ec64874f">
            Anf. 73 GÖRAN MAGNUSSON (s)
          </note>
          <note n="bb3273d0">
            Herr talman! Jag har en liten synpunkt. Eva Goës har i flera
            inlägg klagat på lagstiftningen i Förbundsrepubliken Tyskland.
            Det är möjligt att man genom att flytta den här typen av frågor
            från tredje pelaren till första pelaren inom EU skulle kunna åstadkomma
            en bättre tingens ordning på detta område. Men såvitt jag vet
            kommer Eva Goës i morgon eller på fredag att med näbbar och klor
            se till att det inte blir någon gemensam lagstiftning på detta
            område i Europa.
          </note>
          <note n="88cebd16">
            Anf. 74 EVA GOËS (mp)
          </note>
          <note n="dc0d1651">
            Herr talman! Göran Magnusson hörde fel. Jag talade om Förbundsrepubliken
            Jugoslavien. Det är konstigt att Europa består av bara EU-länderna.
            Gränsen går där den går. Varför hör inte Jugoslavien till de länder
            varifrån människor får förflytta sig? Dessutom borde man tänka
            på vad människorna har genomlidit under de senaste åren med krig.
            Jag tycker att detta är fel. Jag har ett globalt seende, och jag
            tycker att det handlar om att man skall göra en utvidgning som
            omfattar hela jorden och inte bara inskränka sig protektionistiskt
            till EU.
          </note>
          <note n="80d4310c">
            Överläggningen var härmed avslutad.
          </note>
          <note n="0df17512">
            (Beslut skulle fattas efter 17 §.)
          </note>
          <note n="d80bced9">
            14 § En ny lag om domstolsärenden (prop.
          </note>
          <note n="1e401e59">
            1995/96:115)
          </note>
          <note n="143a9076">
            Föredrogs
          </note>
          <note n="46a6d74e">
            Justitieutskottets betänkande 1995/96:JuU17
          </note>
          <note n="21b3bac7">
            En ny lag om domstolsärenden (prop. 1995/96:115)
          </note>
          <note n="a733aa91">
            Anf. 75 SIW PERSSON (fp)
          </note>
          <note n="f9335e39">
            Herr talman! Folkpartiet liberalerna delar inte utskottets uppfattning
            i frågan om att vittneseden skall göras fakultativ i ärendeprocessen.
            Obligatorisk vittnesed är inte självklar i andra länder. Det finns
            en tendens att frångå den obligatoriska vittneseden, t.ex. i länder
            som Danmark och Tyskland. I dessa länder kan emellertid straffansvar
            komma i fråga även för utsagor som inte beedigats, som det heter.
          </note>
          <note n="c6bb713f">
            Vi i Folkpartiet liberalerna anser att denna fråga är av stor
            vikt och att det för närvarande inte finns förutsättningar för
            att i den nya ärendelagen införa en separat och från rättegångsbalken
            avvikande ordning.
          </note>
          <note n="6c8ad7db">
            Frågan om vittnesförhör utan ed bör i stället få en mer fullständig
            genomgång i ett annat och större sammanhang innan en ändring genomförs
            i den nu föreslagna riktningen.
          </note>
          <note n="6462989d">
            Herr talman! Jag yrkar bifall till reservation 1.
          </note>
          <note n="9b06ba0d">
            Den nya ärendelagen ger inte heller någon tillfredsställande
            lösning på frågan om ersättning för rättegångskostnader i ärendeprocessen,
            då lagen inte reglerar frågan om kostnadsansvar i ärenden där
            en enskild person står mot det allmänna. Det är uppenbart att
            det i sådana ärenden, där en myndighet överklagat ett tingsrättsbeslut
            men inte vunnit framgång i hovrätten, måste finnas en möjlighet
            för den enskilde att ha rätt till ersättning. Den enskilde kan
            i sådana fall orsakas rättegångskostnader vid båda domstolarna,
            som denne rimligen måste kunna få ersättning för.
          </note>
          <note n="5af07b0b">
            Folkpartiet liberalerna anser att utgångspunkten måste vara att
            en enskild person, en enskild part, skall ha rätt att få ersättning
            för rättegångskostnader av det allmänna i ärenden där en myndighet
            är motpart och där myndigheten är den förlorande parten.
          </note>
          <note n="c8e7dce8">
            Herr talman! Jag yrkar bifall till reservation 2.
          </note>
          <note n="e572b231">
            Anf. 76 ANN-MARIE FAGERSTRÖM (s)
          </note>
          <note n="f83de2c4">
            Herr talman! Vi skall nu behandla betänkandet
          </note>
          <note n="9b7472e8">
            JuU17 om en ny lag för domstolsärenden.
          </note>
          <note n="edcf9e4c">
            Lagen skall reglera förfarandet vid handläggning av ärenden vid
            de allmänna domstolarna och skall träda i kraft den 1 juli 1996.
            Denna nya lag skall ersätta den nuvarande ärendelagen och i huvudsak
            ha samma tillämpningsområde.
          </note>
          <note n="495d4a78">
            Förslaget innebär att regleringen av ärendenas handläggning blir
            betydligt mera detaljerad än i dag.
          </note>
          <note n="9831891c">
            Syftet med detta är framför allt att åstadkomma en ordning som
            bättre passar sådana ärenden som är av mer kvalificerad typ. Förslaget
            bygger till betydande del på reglerna i rättegångsbalken.
          </note>
          <note n="7b95cab4">
            Då balkens bärande principer om muntlighet, omedelbarhet och
            koncentration inte behöver tillämpas företer lagförslaget principiellt
            större likheter med de allmänna förvaltningsdomstolarnas processlag
            än med rättegångsbalken.
          </note>
          <note n="09c7a1f3">
            De regler som gäller för processen i förvaltningsdomstol har
            också i stor utsträckning tjänat som förebilder vid utformningen
            av lagförslaget.
          </note>
          <note n="bbc86a12">
            I förslaget ligger att den som vill inleda ett förfarande enligt
            den nya lagen skall normalt göra detta skriftligen, eventuellt
            genom telefax. Skulle tingsrätten finna att den som inlett ärendet
            har vänt sig till fel domstol skall tingsrätten lämna över handlingarna
            i ärendet till behörig domstol, om den som inlett förfarandet
            inte har någon invändning mot detta och om det inte heller finns
            något annat skäl mot överlämnandet. Samma regler föreslås gälla
            för tvistemål och brottmål enligt rättegångsbalken.
          </note>
          <note n="7c194345">
            Om en enskild person överklagar ett beslut av en förvaltningsmyndighet
            till tingsrätten skall i åtskilliga fall beslutsmyndigheten vara
            motpart till den enskilde och även ha rätt att överklaga vid senare
            domstolsbeslut. I ett domstolsärende skall tingsrätten i de flesta
            fall vara domför med en juristdomare. Finns särskilda skäl med
            hänsyn till ärendets beskaffenhet skall tingsrätten dock kunna
            bestå av flera domare. Möjligheterna att delegera arbetsuppgifterna
            till personer som är anställda vid tingsrätten utan att vara juristutbildade
            föreslås bli utvidgade till att gälla även enkla ärenden om bouppteckning
            och arvsskatt.
          </note>
          <note n="9c5143a6">
            I detta betänkande ges också utförliga regler om i vilka fall
            handlingarna i ett ärende skall tillställas en part. Därmed syftar
            dessa regler till att onödiga kommuniceringar undviks och till
            att behövlig kommunicering sker.
          </note>
          <note n="660bd7a7">
            Likaså föreslås utförliga regler om när sammanträde i ett ärende
            skall hållas. På den punkten föreslås enskilda få ett betydande
            inflytande bl.a. med hänsyn till den europeiska konventionen samt
            skyddet för de mänskliga rättigheterna och de grundläggande friheterna.
          </note>
          <note n="4c856733">
            Om ett tingsrättsavgörande överklagas skall den nya lagen även
            gälla förfarandet i hovrätt och i Högsta domstolen. Den ordningen
            är särskilt motiverad för sådana fall där det enligt Europakonventionen
            krävs muntlighet.
          </note>
          <note n="fba6828b">
            Tillämpningen av reglerna i rättegångsbalken om överklagande
            av beslut, vilka bygger på att förfarandet i den högre domstolen
            skall vara helt skriftligt, begränsas till att i huvudsak gälla
            endast överklaganden av processuella beslut.
          </note>
          <note n="c33f49f8">
            För några ärendetyper där en förvaltningsmyndighets beslut med
            nu gällande regler överklagas direkt till hovrätt föreslås det
            att den primära domstolsprövningen i stället skall ske i tingsrätt.
          </note>
          <note n="202b14d4">
            Herr talman! Utskottet är överens om det mesta i detta betänkande.
            Dock har tre reservationer avgivits.
          </note>
          <note n="28b33df1">
            Reservation nr 1 tar upp fakultativ eller obligatorisk vittnesed.
          </note>
          <note n="6628d650">
            I motionen begärs att den ordning med obligatorisk vittnesed
            skall gälla även i fortsättningen. Motionärerna anför att denna
            fråga inte bör få en separat och från rättegångsbalken avvikande
            reglering i den nya ärendelagen. Frågan om vittnesförhör utan
            ed bör, anser motionärerna, få en mer fullständig genomgång i
            ett annat och större sammanhang innan en förändring införs.
          </note>
          <note n="e95dea33">
            Utskottet instämmer i regeringens förslag, vilket innebär att
            ett förhör med ett vittne skall kunna hållas utan att vittnet
            avlägger någon ed.
          </note>
          <note n="652e1577">
            I förvaltningsdomstolarna är reglerna om edsförhör fakultativa.
          </note>
          <note n="02a5f14b">
            Reservation nr 2 handlar om ersättning för rättegångskostnad.
          </note>
          <note n="08346afd">
            I motionen begärs att riksdagen genom ett tillkännagivande till
            regeringen skall begära förslag till reglering av enskilds rätt
            till ersättning för rättegångskostnader av det allmänna när en
            myndighet är motpart och den enskilde vinner ärendeprocessen.
          </note>
          <note n="7e38cd1b">
            Utskottet utgår emellertid från att regeringen i ett sammanhang
            överväger rättegångskostnadsfrågorna i ärendeprocessen respektive
            förvaltningsprocessen och att detta sker inom en inte alltför
            avlägsen framtid.
          </note>
          <note n="76fe1581">
            Reservation nr 3 tar upp protokoll vid sammanträde.
          </note>
          <note n="57c1bbea">
            Enligt motionärerna bör huvudregeln alltjämt vara att ett protokoll
            skall upprättas vid sammanträde.
          </note>
          <note n="49d00326">
            Motionärerna anser vidare att regelrätta protokoll är det säkraste
            sättet att bevisa vad som har förekommit vid ett sammanträde.
            Domstolen bör dock ges möjlighet att, när det är lämpligt med
            hänsyn till sammanträdets syfte och omfattning, begränsa skyldigheten
            att föra protokoll, anser motionärerna.
          </note>
          <note n="4099c537">
            Utskottet, som i sammanhanget noterat bl.a. att det även enligt
            gällande rätt i vissa enkla brottmål finns möjlighet att i stället
            för protokoll föra anteckningar, saknar anledning att inta annan
            ståndpunkt än regeringen såvitt gäller dokumentationer av vad
            som förekommit vid ett sammanträde i ett ärende. Utskottet vill
            understryka att den föreslagna regleringen innebär att det åligger
            domstolen att sörja för att bevisning föreligger om vad som förekommit
            vid ett sammanträde.
          </note>
          <note n="e9239e03">
            Herr talman! Med detta vill jag yrka bifall till hemställan i
            justitieutskottets betänkande nr 17 och avslag på samtliga reservationer.
          </note>
          <note n="80d4310c">
            Överläggningen var härmed avslutad.
          </note>
          <note n="87e24fb4">
            (Beslut fattades efter 17 §.)
          </note>
          <note n="c106256b">
            15 § Familjerättsliga frågor
          </note>
          <note n="143a9076">
            Föredrogs
          </note>
          <note n="d1ae9b26">
            Lagutskottets betänkande 1995/96:LU18
          </note>
          <note n="724325d1">
            Familjerättsliga frågor
          </note>
          <note n="cba0c3c3">
            Anf. 77 KERSTIN HEINEMANN (fp)
          </note>
          <note n="d344915a">
            Herr talman! Det här betänkandet innehåller flera skilda frågor
            på familjerättens område, men jag tänker bara ta upp två av dessa.
          </note>
          <note n="be8cf71c">
            Den första gäller fastställande av faderskap vid samboförhållanden.
            I motion L409 av Karin Pilsäter och Ola Ström finns ett yrkande
            om att en man som är stadigvarande sammanboende med ett barns
            mor inte skall behöva erkänna faderskapet, utan i stället bör
            ett enkelt anmälningsförfarande inrättas. I motionen framförs
            att nuvarande regler upplevs som krångliga och framför allt som
            förnedrande. Det är också viktigt att man stärker synen på den
            ogifte pappans ansvar, skyldigheter och rättigheter gentemot barnet.
            En man som är stadigvarande sammanboende med barnets mor skall
            inte behöva erkänna faderskapet. Ett enkelt anmälningsförfarande
            skulle kunna räcka.
          </note>
          <note n="00afe554">
            Utskottet har tidigare avvisat liknande motionsförslag, men har
            nu i betänkandet valt att inte avvisa förslag som går ut på att
            förenkla själva förfarandet vid fastställande av faderskap under
            förutsättning att barnets rätt inte sätts i fara. Liknande förslag
            har också tidigare väckts av Socialstyrelsen.
          </note>
          <note n="e1973b77">
            Vi från Folkpartiet välkomnar nu utskottets ändrade ställningstagande
            och positiva skrivning som hänvisar till att regeringen under
            våren 1996 skall tillkalla en utredning med uppdrag att bl.a.
            fullfölja en av riksdagen initierad utvärdering av lagen om sambors
            gemensamma hem. Från Folkpartiet liberalerna nöjer vi oss tills
            vidare med denna skrivning och ställer förhoppningen till att
            regeringen snarast tillsätter utredningen och att det inom rimlig
            tid kommer att finnas ett förslag om förenklade rutiner för fastställande
            av faderskap.
          </note>
          <note n="bc57e308">
            Herr talman! Den andra frågan gäller registrering av partnerskap
            och motion L412. Vad gäller registreringsförrättare ankommer det
            på varje kommun att bedöma behovet och att ta initiativ till att
            lämpliga personer av tillräckligt antal erhåller förordnanden
            av länsstyrelsen.
          </note>
          <note n="f4b94c21">
            Vi vet dock att det finns ett antal kommuner som inte har tagit
            detta initiativ. Vad som är orsaken kan man bara spekulera över.
            Det finns t.o.m. kommuner som inte har velat ta i frågan, men
            där lämpliga personer har gått ut offentligt och erbjudit sig
            att bli registreringsförrättare.
          </note>
          <note n="d8cb2e18">
            I betänkandet uttrycker nu utskottet klart att man förutsätter
            att behovet i de återstående kommunerna kommer att tillgodoses.
            Från Folkpartiets sida anser vi att utskottets uttalande bör uppfattas
            som en klar uppmaning till de kommuner som i dag brister i den
            praxis som trots allt förekommer i de flesta kommuner i landet.
          </note>
          <note n="ca6e4e02">
            I en annan del i betänkandet som gäller samma motion och en liknande
            fråga är vi dock inte beredda att följa utskottet. Det gäller
            yrkande 2 i motionen, som behandlar regeringens rätt att utfärda
            bemyndigande att förrätta vigsel utomlands och att detta även
            borde innefatta registrering av partnerskap.
          </note>
          <note n="a4753ea1">
            Vi är medvetna om de problem som gäller i länder som inte har
            motsvarande lagstiftning när det gäller registrering av partnerskap
            som Sverige har och det omfattande arbete som måste läggas ned
            för att initiera ett konventionsarbete. Därför har vi i Folkpartiet
            valt att föreslå en annan skrivning än utskottsmajoritetens i
            detta avsnitt. Vi anser att det bör vara helt möjligt att utfärda
            bemyndigande för registrering av partnerskap på ambassaderna i
            Danmark och i Norge, med tanke på att det där också finns liknande
            lagstiftning. I och med den lagstiftning som finns i Sverige anser
            vi att homosexuella par skall kunna få sitt partnerskap registrerat
            på dessa två ambassader, om de så önskar, på samma sätt som heterosexuella
            par kan få sin vigsel förrättad där. Vi förutsätter i vårt förslag
            att regeringen som ett första steg kommer att verka för att de
            som uppfyller kraven för registrering i
          </note>
          <note n="ec935c06">
            Sverige skall kunna få sitt partnerskap registrerat på de svenska
            ambassaderna i Danmark och i Norge.
          </note>
          <note n="f0ecdc8b">
            Herr talman! Jag yrkar bifall till reservation 2 och i övrigt
            bifall till utskottets hemställan.
          </note>
          <note n="96d22760">
            Anf. 78 TANJA LINDERBORG (v)
          </note>
          <note n="faf529bf">
            Herr talman! Inledningsvis vill jag yrka bifall till reservation
            nr 5 men står självfallet bakom Vänsterpartiets samtliga reservationer
            i betänkandet.
          </note>
          <note n="59b135b2">
            Även Hanna Zetterberg, som står litet längre ned på talarlistan,
            kommer att ta upp en del frågor som berör betänkandet.
          </note>
          <note n="11f2c372">
            I motion L406 begär Vänsterpartiet att riksdagen skall anta Partnerskapskommitténs
            förslag till lag om sambor av samma kön. Syftet med en sådan lag
            är att åstadkomma motsvarande jämställdhet på samboområdet som
            registrerat partnerskap innebär på äktenskapsområdet.
          </note>
          <note n="5c272ac9">
            Läget i dag är att homosexuella, som lever i parförhållande,
            i praktiken måste ingå partnerskap för att kunna uppnå vissa av
            de rättsverkningar som heterosexuella sambor har.
          </note>
          <note n="bb5c78b2">
            Sedan 1987 finns det en lag om homosexuella sambor. Den jämställer
            homosexuell samlevnad med heterosexuell samlevnad på vissa utpekade
            områden.
          </note>
          <note n="ef831e5d">
            Det gäller framför allt rättigheter och skyldigheter beträffande
            gemensamt bohag och hem. Däremot kan inte homosexuella sambor
            söka gemensamt bostadsbidrag, trots att sambor av olika kön kan
            göra det.
          </note>
          <note n="55538ebf">
            Skillnaden kan motsvara flera hundralappar i månaden. Man kan
            tycka att det inte är särskilt mycket, men för personer med svag
            ekonomi är det faktiskt ganska mycket. Om man söker bostadsbidrag,
            har man svag ekonomi.
          </note>
          <note n="eea4ef8a">
            Det finns en rad lagar och förordningar där homosexuella sambor
            diskrimineras i förhållande till heterosexuella sambor. Förutom
            reglerna om bostadsbidrag kan också nämnas att homosexuella utestängs
            från reglerna om efterlevandeskydd enligt lagen om allmän försäkring.
          </note>
          <note n="cf813b75">
            Under de senaste åren har RFSL upptäckt tre nya fall av statliga
            föreskrifter som särbehandlar homosexuella. Om t.ex. en offentliganställd
            heterosexuell person är tjänstledig för utlandsuppdrag utgår vissa
            medföljandeförmåner till sambon, makan eller maken, medan homosexuella
            sambor under liknande förhållanden inte får motsvarande förmåner.
          </note>
          <note n="4bbc89b0">
            I Generaltullstyrelsens föreskrifter till lagen om tullfrihet
            och i förordningen om tullfrihet gäller olika regler för homosexuella
            respektive heterosexuella sambor. Inte heller lagen om medling
            mellan sammanlevande går att tillämpa när det gäller homosexuella
            sambor. Detta tycker jag är helt orimligt.
          </note>
          <note n="a2891f7b">
            För det första finns det naturligtvis inga som helst rimliga
            skäl till att staten skall särbehandla homosexuella sambor. Det
            är i det närmaste genant, tycker jag, att konstatera att det faktiskt
            är på det sättet.
          </note>
          <note n="ee3a41f2">
            För det andra är det svårt att överblicka vilka regler som faktiskt
            gäller för homosexuella som lever i parförhållanden.
          </note>
          <note n="306212f6">
            För det tredje slipper man med en lag om sambor av samma kön
            att gång efter annan ändra i lagen om homosexuella sambor så fort
            man ändrar någon lag där sambor eller äktenskapliknande förhållanden
            nämns.
          </note>
          <note n="2ae5499a">
            Herr talman! Utskottsmajoritetens argument mot att införa en
            ny lag om sambor av samma kön är att det i stället bör övervägas
            i samband med en övergripande genomgång av all sambolagstiftning.
            Jag kan i och för sig ha förståelse för detta, men man glömmer
            då att sambolagen för homosexuella redan har utvärderats en gång.
            Det ingick nämligen i Partnerskapskommitténs uppdrag. Det finns
            alltså redan ett färdigt lagförslag. Därför ser jag ingen som
            helst anledning till att invänta kommande utredningsförslag.
          </note>
          <note n="3447fc7a">
            Anf. 79 INGER SEGELSTRÖM (s)
          </note>
          <note n="938bc4de">
            Herr talman! Riksdagen har i dag att ta ställning till betänkande
            LU18, som är föranlett av sex motioner från den allmänna motionstiden
            1995 i särskilda frågor på familjerättens område.
          </note>
          <note n="0a7ed3cd">
            Betänkandet gäller frågor om fastställande av faderskap vid samboförhållande,
            makars betalningsansvar, registrering av partnerskap, ny lagstiftning
            för sambor av samma kön och en del annat.
          </note>
          <note n="a0117de5">
            Jag vill börja med att yrka bifall till hemställan i lagutskottets
            betänkande LU18 och avslag på samtliga motioner och reservationer.
          </note>
          <note n="fc3b74a7">
            Jag börjar med att kommentera reservationerna momentvis och avslutar
            med att kommentera övriga motioner.
          </note>
          <note n="f1c2754d">
            Samtliga reservationer avser frågor om partnerskap. Tre reservationer
            handlar om registreringsfrågor, en handlar om en nordisk partnerskapskonvention,
            en om sambor av samma kön och den sista reservationen gäller ytterligare
            utredning. Den första reservationen, mom. 4, av moderaterna handlar
            om kommunala registreringsförrättare.
          </note>
          <note n="23c7fc05">
            Utskottet har i betänkandet sagt: "Utskottet, som är medvetet
            om att registreringsförrättare ännu inte har förordnats i alla
            kommuner, förutsätter att behovet även i de återstående kommunerna
            kommer att tillgodoses." Det är denna mening som Moderaterna har
            reserverat sig mot. Majoriteten anser att kommunerna, som enligt
            praxis har åtagit sig registrering, skall uppfylla de intentioner
            i partnerskapslagen som har fastställts av riksdagen.
          </note>
          <note n="7121d3c4">
            I den andra reservationen, mom. 5, har motiveringen avgetts av
            Kerstin Heinemann. Motiveringen gäller om bemyndigande skall kunna
            ges i annat land än Sverige. Utskottsmajoriteten har sagt att
            det, i enlighet med den praxis som har utvecklats och eftersom
            en svensk medborgare med hemvist i Norge eller
          </note>
          <note n="656e3539">
            Danmark inte har rätt att bli registrerad enligt den svenska
            lagen, inte finns något behov av att överväga ett bemyndigande
            för registrering ens i dessa fall.
          </note>
          <note n="76322738">
            I den tredje reservationen, mom. 5, av Tanja Linderborg m.fl.,
            om registrering utomlands yrkas bifall till motionen L412, yrkande
            2, där man vill ha ett tillkännagivande i frågan. I enlighet med
            min kommentar till reservation 2 finns det inget behov av att
            överväga ett bemyndigande så länge den nuvarande lagen gäller.
            Enligt uppgift antas behovet vara mycket litet. Därför är det
            knappast motiverat att ändra en ny lag efter endast 15 månaders
            tillämpning. När fler länder får partnerskapslagstiftning kommer
            naturligtvis frågan att behöva aktualiseras.
          </note>
          <note n="cdf784fe">
            Den fjärde reservationen, mom. 6, handlar om en nordisk partnerskapskonvention.
            Yrkandet gäller bifall till motion L412, yrkande 1.
          </note>
          <note n="be17e65d">
            Utskottet har mot bakgrund av det enstaka fall som yrkandet berör
            ansett att ett konventionsarbete för endast två av de övriga länderna
            inte kan komma i fråga. Men om intresset skulle öka tar utskottet
            för givet att ett initiativ tas inom ramen för det nordiska samarbete
            som pågår inom familjerätten med särskild inriktning på just internationella
            privaträttsliga frågor.
          </note>
          <note n="237bf01c">
            Den femte reservationen, mom. 7, av Tanja Linderborg m.fl. avser
            sambor av samma kön. Här yrkas bifall till motion L406.
          </note>
          <note n="dc880aa1">
            Här har utskottsmajoriteten ansett att frågor om samboförhållanden,
            liksom fallet var när faderskapslagen behandlades, borde övervägas
            när sambolagen revideras. Det arbetet ligger nära i tiden, och
            beräknas påbörjas under våren.
          </note>
          <note n="4d229544">
            Den sjätte reservationen i mom. 8 av Yvonne Ruwaida gäller ytterligare
            utredning. Utskottet har vi två tidigare tillfällen avstyrkt liknande
            motionsyrkanden, senast 1993. Utskottet ser inget skäl att frångå
            sin tidigare uppfattning.
          </note>
          <note n="6dcafa30">
            Herr talman! Motionerna 1994/95:L401 av Sigrid
          </note>
          <note n="292b1f55">
            Bolkéus (s) m.fl., 1994/95:L403 av Birthe Sörestedt
          </note>
          <note n="7da1cf96">
            (s) m.fl. och 1994/95:L409 av Karin Pilsäter (fp) m.fl.
          </note>
          <note n="994767e8">
            är väl besvarade i betänkandet, och jag hänvisar till dessa positiva
            skrivningar.
          </note>
          <note n="5a69eac3">
            Anf. 80 HANNA ZETTERBERG (v)
          </note>
          <note n="5caf588f">
            Herr talman! Jag vill börja med att yrka bifall till reservation
            nr. 4 som behandlar en nordisk partnerskapskonvention. För att
            vinna tid avstår jag från att yrka bifall till reservation nr.
            3 som handlar om partnerskapsregistrering utomlands. Vänsterpartiet
            står naturligtvis bakom den ändå.
          </note>
          <note n="2cb57b90">
            Det finns i dag inget hinder för att partnerskap ingås på svenska
            ambassader utomlands, men vigselförättarna på dessa ambassader
            har inte fått något förordnande av regeringen för att förrätta
            partnerskapsregistrering. Däremot finns det regler för hur vigsel
            skall genomföras på ambassader utomlands.
          </note>
          <note n="18cd0494">
            Utskottet avstyrker detta med följande motivering:
          </note>
          <note n="2087a18c">
            "I likhet med den praxis som har utbildats när det gäller bemyndiganden
            att viga bör bemyndiganden att förrätta registrering av partnerskap
            bygga på ett konstaterat behov i det land som avses. Som tidigare
            redovisats är det för närvarande endast Danmark och
          </note>
          <note n="7ea41eef">
            Norge som har en lagstiftning motsvarande partnerskapslagen.
            Eftersom en svensk medborgare med hemvist i Norge eller Danmark
            inte har rätt att bli registrerad enligt den svenska lagen finns
            det inget behov av att överväga bemyndiganden för registreringar
            ens i dessa länder."
          </note>
          <note n="cffe168f">
            Men gör man inte en kullerbytta här? Behovet -
          </note>
          <note n="a1397898">
            här handlar det ju om människors kärlek till varandra och om
            viljan att manifestera den - finns ju oavsett om landet i fråga
            har en lagstiftning som gör det möjligt att registrera partnerskap
            eller inte. Behovet finns, men för t.ex. en svensk medborgare
            som bor i Norge finns inte möjligheten att registrera ett partnerskap
            om han eller hon inte har en partner som uppfyller kraven.
          </note>
          <note n="6bad0166">
            Utrikesdepartementet har inte ändrat inställning i den här frågan,
            utan menar fortfarande att det inte är aktuellt att tillåta svenskar
            att ingå partnerskap på svenska ambassader. Dess argument är i
            huvudsak tre.
          </note>
          <note n="a291c193">
            Det första argumentet är att det skulle bli en belastning för
            statskassan. Antalet registreringar lär dock inte bli så omfattande
            att detta skulle vara av betydelse. Dessutom ställer man sig lätt
            frågan om heterosexuell vigsel skulle kunna nekas svenska medborgare
            på svenska ambassader utomlands av liknande anledningar. Det ser
            jag inte som troligt.
          </note>
          <note n="98311936">
            Det andra argumentet är att ambassadernas värdländer inte skulle
            acceptera verksamheten. Detta är ett tungt vägande skäl. Det skulle
            kunna skapa diplomatiska problem. UD har dock gjort en minienkät
            till fem länder angående detta. Av dessa fem länder var ett positivt
            och två negativa. Ett land har missuppfattat frågan och ett har
            inte svarat alls. Kan man tänka sig att ha olika regler för olika
            länder beroende på värdlandet och på ambassadens överväganden?
          </note>
          <note n="108cd659">
            Det tredje argumentet är att antalet vigslar kommer att minska
            i framtiden. Men det är egentligen varken något argument för eller
            emot som jag ser det.
          </note>
          <note n="7264bb6f">
            Den här diskussionen leder oss vidare till en annan viktig diskussion
            som berör regler för partnerskap. Av de nordiska länderna har
            i dag tre, Sverige, Danmark och Norge, lagstiftning som gör det
            möjligt för homosexuella par att registrera partnerskap. Lagarna
            i dessa länder är i överensstämmelse med varandra, något som jag
            kan se en poäng med. Som drivande i den här frågan är det viktigt
            att vi har en gemensam linje. Och jag måste poängtera att jag
            är mycket stolt över att bo i ett av de länder som går i täten
            i fråga om homosexuellas rätt att registrera partnerskap. Men
            det finns problem i lagstiftningen, något som vi delvis har anfört
            i reservationer och motioner, och jag tror att det är viktigt
            att vi börjar rätta till dem redan nu.
          </note>
          <note n="75276bc8">
            För att kunna registrera sig i något av de tre länderna ställs
            - för att ta Sverige som exempel - bl.a.
          </note>
          <note n="94c3d7d7">
            krav på att minst en av dem som skall ingå partnerskap skall
            vara svensk medborgare och fast bosatt i landet. I Norge och Danmark
            finns motsvarigheter i lagstiftningen. Det finns flera fall där
            de här reglerna får absurda konsekvenser, och jag vill nämna ett
            av dem. En dansk kvinnlig forskare bosatt i Uppsala får inte ingå
            partnerskap med sin utländska flickvän vare sig i Danmark eller
            i Sverige - trots att båda länderna har partnerskapslagar! Flera
            liknande fall finns.
          </note>
          <note n="eec093fc">
            Dessa regler måste ändras. Jag är övertygad om att detta helt
            enkelt var ett förbiseende när lagen infördes.
          </note>
          <note n="994c8c4b">
            Utskottet skriver i betänkandet att man inte är beredd att initiera
            ett konventionsarbete endast med avseende på två andra nordiska
            länder i en fråga av så begränsad praktisk betydelse. Men nu är
            det ju lyckligtvis så att både Finland och Island är på väg att
            anta partnerskapslagar. Man tror att detta kan bli verklighet
            redan i år. Har vi inte då ett gyllene tillfälle att föreslå en
            gemensam nordisk partnerskapskonvention? I den skulle man kunna
            utforma regler om att det för nordiska medborgare går att ingå
            partnerskap oavsett vilket land man är bosatt i. Den största invandring
            vi har till Sverige är den av människor från något av de övriga
            nordiska länderna. Därför är behovet av en lagändring stort.
          </note>
          <note n="42769505">
            Jag tycker att det är synd att utskottet inte har gått på den
            linjen, men jag hoppas ändå att debatten leder till förbättringar
            av de lagar vi har gällande partnerskapsregistrering. De är i
            grunden mycket bra.
          </note>
          <note n="ebcd0731">
            Anf. 81 INGER SEGELSTRÖM (s) replik
          </note>
          <note n="ac6a66d3">
            Herr talman! Jag tror inte att vare sig utskottet eller riksdagen
            har gjort någon kullerbytta i denna fråga. Jag tror att vi alla
            känner en stor stolthet över att
          </note>
          <note n="88e55bec">
            Sveriges riksdag antog denna lag. Vad det egentligen handlar
            om, det tror jag att Hanna Zetterberg och jag är väldigt överens
            om, är att vi måste få fler länder att anta motsvarande lagstiftning.
            Då har vi löst problemet. Men i avvaktan på det, hjälper det inte
            att vi ändrar vår lagstiftning. Ju fler länder som ändrar sin
            lagstiftning, desto mer kommer frågorna att aktualiseras. Då kommer
            det att ske enligt den ordning som vi är vana vid i nordiska sammanhang.
          </note>
          <note n="7351f4b7">
            Det är det som är den stora frågan. Jag tror inte att någon av
            oss tvivlar på behovet. Ingen av oss kan heller spekulera omkring
            detta. Denna lag har tillämpats 15 månader i Sverige. Jag tycker
            att den har fått en enorm genomslagskraft. Det tycker jag att
            vi gemensamt kan vara stolta över i denna riksdag.
          </note>
          <note n="0546982d">
            Anf. 82 HANNA ZETTERBERG (v) replik
          </note>
          <note n="7ffd788b">
            Herr talman! Jag är väldigt stolt över att så många har utnyttjat
            denna lag. Som jag sade tidigare är det en väldigt bra lag. Men
            det hindrar inte att det, som jag ser det, finns just dessa kullerbyttor.
          </note>
          <note n="ddf50d73">
            Jag gav ett exempel på detta. Det gällde en kvinna som är född
            i Danmark och som är dansk medborgare men som bor i Sverige och
            är forskare här. Hon har en utländsk flickvän och skulle vilja
            registrera partnerskap. Hon kan dock varken göra det i Sverige,
            eftersom hon inte är svensk medborgare, eller i Danmark, eftersom
            hon inte bor där. Jag tror att det vore olyckligt att inte arbeta
            vidare på dessa lagar. Danmark och Sverige har ju faktiskt precis
            samma lagstiftning, så egentligen borde det vara självklart att
            denna kvinna skulle kunna registrera partnerskap med sin flickvän.
          </note>
          <note n="e1d906ce">
            Anf. 83 INGER SEGELSTRÖM (s) replik
          </note>
          <note n="e36150cf">
            Herr talman! Hur bra vi än tycker att vi är i Sveriges riksdag,
            och hur mycket vi än önskar att alla andra länder anpassar sig
            till vår lagstiftning, kommer det att ta litet tid. Vi kan inte
            pracka på någon annan vår lagstiftning. Jag tror att frågan inom
            en ganska nära framtid kommer att få en lösning, och jag tror
            att den kommer att få det genom nordiskt samarbete.
          </note>
          <note n="da1bb8d3">
            Anf. 84 HANNA ZETTERBERG (v) replik
          </note>
          <note n="0e17ff28">
            Herr talman! Jag tycker inte att det handlar om att pracka på
            någon annan vår lagstiftning. De andra har redan precis samma
            lagstiftning om vi. Det handlar om att gå vidare och tillsammans
            utforma nya regler.
          </note>
          <note n="8b485a4e">
            Det gör man naturligtvis tillsammans med exempelvis de övriga
            nordiska länderna. Vi vet att både Finland och Island i dag jobbar
            med samma typ av lagstiftning som den som finns i Norge, Sverige
            och Danmark.
          </note>
          <note n="abaa91f0">
            Jag ser det över huvud taget inte som något påprackande. Vi måste
            gå vidare och utveckla den lagstiftning som finns. Det är många
            människor som kommer i kläm alldeles i onödan för att de kommer
            från två länder som egentligen har precis samma lagstiftning,
            och som godkänner partnerskap.
          </note>
          <note n="50f1ff27">
            Anf. 85 KERSTIN WARNERBRING (c)
          </note>
          <note n="97cfca2c">
            Herr talman! Lagstiftning och rättsliga regler måste bygga på
            principen om alla människors lika värde och rättigheter. Principen
            gäller oavsett hudfärg, etniskt ursprung, religion eller sexuell
            identitet.
          </note>
          <note n="18d5ee1c">
            Riksdagens beslut att införa en lag om registrerat partnerskap
            var ett sätt att visa samhällets värdering:
          </note>
          <note n="5f8032a7">
            Alla människor har lika värde och rättigheter, oavsett om man
            väljer att leva sitt liv tillsammans med någon av motsatt kön
            eller om man väljer att leva med någon av samma kön. Partnerskapslagen
            var ett stort och viktigt steg. De principer som riksdagen markerade
            genom den måste också på olika sätt följas upp.
          </note>
          <note n="27711d87">
            Herr talman! Jag vill ta upp ett par angelägna områden. Ett sådant
            gäller sambolagstiftningen. Dagens sambolagstiftning likställer
            bara på vissa områden sambor av samma kön med sambor av motsatt
            kön. I
          </note>
          <note n="a313133d">
            vissa lagar och förordningar diskrimineras alltså homosexuella
            sambor i förhållande till heterosexuella sambor. Partnerskapskommittén
            lade fram ett förslag som gick ut på att homosexuella sambor skall
            omfattas av i princip samtliga bestämmelser som gäller för en
            man och en kvinna som sambor, t.ex. regler om pension och efterlevandeskydd.
            Utskottet gör nu i betänkande 1995/96:LU18 samma bedömning som
            när förslaget lades, nämligen att detta bör övervägas i samband
            med den översyn av sambolagen som är på gång.
          </note>
          <note n="6bb7045d">
            Principen måste här naturligtvis vara densamma som i fråga om
            partnerskapet. Jag hoppas därför att regeringen tar tag i frågan
            och återkommer till riksdagen med förslag.
          </note>
          <note n="801d24fa">
            Ett annat område som det är viktigt att följa upp för att se
            att intentionerna med partnerskapslagen verkligen fullföljs är
            de kommunala partnerskapsförrättarna.
          </note>
          <note n="0054dcee">
            Vissa kommuner har inte förordnat någon registreringsförrättare.
            Det är naturligtvis inte acceptabelt från partnerlagstiftningens
            utgångspunkt. Utskottet förutsätter också att behovet även i de
            återstående kommunerna kommer att tillgodoses.
          </note>
          <note n="22c2a6e3">
            Jag vill här också påpeka att de politiska partierna har ett
            särskilt ansvar. I Centerpartiets partistyrelse har vi gett vår
            partisekreterare i uppdrag att skriva till våra lokala organisationsled
            för att uppmärksamma dem på den viktiga uppgift man har när det
            gäller att utse personer i kommunerna som kan fungera som förrättare
            vid registrering av partnerskap.
          </note>
          <note n="0d995cbc">
            En annan fråga gäller möjligheten att registrera partnerskap
            också med en utländsk person, något som redan har tagits upp i
            debatten här. Kärlek känner ju ibland inte heller nationsgränser.
            Men de nordiska partnerskapslagarna har särskilda bestämmelser
            som begränsar möjligheterna för utlänningar att ingå partnerskap.
          </note>
          <note n="b822c2e8">
            Detta problem skulle kunna lösas t.ex. genom en nordisk partnerskapskonvention.
            Jag hoppas att regeringen skall förstå hur angeläget det här är
            och ta initiativ till lagändringar, t.ex. inom ramen för det nordiska
            samarbete som pågår inom familjerätten med särskild inriktning
            på just internationellt privaträttsliga frågor. Det är en möjlighet
            som också utskottet pekar på. Inger Segelström tog också upp just
            frågan om det nordiska samarbetet. Jag tror att det på sikt är
            den bästa lösningen.
          </note>
          <note n="f1be90e6">
            Herr talman! Jag hoppas att vi, genom att på olika sätt följa
            upp de principer som riksdagen markerade genom partnerskapslagen,
            skall kunna ta ytterligare viktiga och konkreta steg framåt när
            riksdagen så småningom återigen behandlar de här frågorna.
          </note>
          <note n="eaf1cdc3">
            Anf. 86 YVONNE RUWAIDA (mp)
          </note>
          <note n="738b92b0">
            Herr talman! Statsminister Göran Persson pratade så fint i dag
            om Sverige. Han sade att Sverige är jämlikt och att i Sverige
            skall alla ha plats. Men vad menar egentligen Göran Persson och
            Socialdemokraterna när de säger att alla skall ha plats i samhället?
            Gäller det verkligen alla, oberoende av sexuell läggning?
          </note>
          <note n="504294e6">
            Det finns i dag många homosexuella i vårt land.
          </note>
          <note n="6c7dd888">
            5-10 % av befolkningen kan betecknas som homosexuell. Det är
            de som förälskar sig i, vill leva med eller känner lust till en
            person av samma kön. Alla vågar inte i dag leva öppet som homosexuella.
            Det beror på samhällets värderingar om homosexuella.
          </note>
          <note n="c7bbafdb">
            Ändå har toleransen bland allmänheten ökat, sett till det senaste
            tiotalet år.
          </note>
          <note n="3c100d19">
            I dag ser vi också hur allt fler vänder sin aggression mot just
            de homosexuella. Det kan vara nazister, skinnskallar eller den
            religiösa högern. De flesta rasistiska brotten i dag, de s.k.
            hatbrotten, riktas i dag just mot homosexuella. Samtidigt är det
            jobbigt att växa upp som homosexuell ungdom. Vissa städer har
            skaffat sig en frizon, en plats där unga kan komma i kontakt med
            någon som de kan prata om sina känslor med. Men en sådan frizon
            finns absolut inte överallt.
          </note>
          <note n="dfdfafb9">
            Detta är en brist.
          </note>
          <note n="57376758"/>
          <note n="95cb271b">
            Många upplever sig också vara diskriminerade på arbetsmarknaden.
            Homosexuella är dessutom i lag diskriminerade. Ibland möter jag
            även i detta hus människor som inte tror att man är diskriminerad
            i lagen. Därför skall jag läsa högt ur äktenskapsbalken i
          </note>
          <note n="f0dd22d8">
            Sveriges rikes lag. Det gäller lagen om registrerat partnerskap:
          </note>
          <note n="5ba60dfe">
            "Registrerade partner får varken gemensamt eller var för sig
            anta adoptivbarn enligt 4 kap. föräldrabalken. Inte heller får
            registrerade partner enligt 13 kap.
          </note>
          <note n="f23ad801">
            8 §" - detta är emellertid fel; det skall stå 6 kap.
          </note>
          <note n="5baa368c">
            10 a §, föräldrabalken - "utses att i egenskap av särskilt förordnande
            förmyndare utöva vårdnaden om en underårig."
          </note>
          <note n="ba543330">
            Det här är exempel på att homosexuella i lag faktiskt är diskriminerade.
            Detta är ett faktum som vi inte kan, och inte skall, bortse från.
          </note>
          <note n="d9a97ec9">
            Homosexuella sambor diskrimineras i förhållande till heterosexuella
            sambor. Det kan gäller reglerna om bostadsbidrag, pension osv.
            Det finns inget skäl till att homosexuella sambor skall diskrimineras.
            Eller är detta socialdemokratisk rättvisa och jämställdhet?
          </note>
          <note n="87bbbcaf">
            Vi i Miljöpartiet anser att det förslag till sambolagstiftning
            kan antas som Partnerskapsutredningen tog fram. Det finns inget
            skäl att ytterligare avvakta och därmed fortsätta att diskriminera
            bögar och lesbiska som lever i en samborelation.
          </note>
          <note n="d5bb2c45">
            I lagen uttrycks det också tydligt att homosexuella inte skall
            skaffa sig barn, men detta hindrar varken bögar eller lesbiska
            att skaffa sig barn. Har man en önskan och är en bra förälder
            skall man inte hindras från detta.
          </note>
          <note n="ff963faf">
            Islands regering har lagt fram ett lagförslag om partnerskap.
            De talar om befästad samvaro. Den lagen stadgar möjlighet till
            gemensamt förmyndarskap om barn. Bl.a. om en lesbisk mamma med
            ensamt förmyndarskap ingår partnerskap kan den andra föräldern
            bli förmyndare - med motivationen att detta främjar barnens bästa.
            Man hänvisar till den isländska barnlagen. Detta är ett steg i
            rätt riktning. Jag hoppas att Sverige kan följa Islands exempel.
            Eller skall Sverige bli det land som inte längre är föregångare
            när det gäller jämställdhet?
          </note>
          <note n="c3d99c4f">
            Både lagstiftning och politiker blundar i dag för det faktum
            att homosexuella föräldrar diskrimineras.
          </note>
          <note n="a0727955">
            Men än viktigare är att man ger homosexuella barn sämre villkor;
            detta både lagligen och i samhället i övrigt.
          </note>
          <note n="82fafe5e">
            Att staten osynliggör homosexuellas barn skapar attityder om
            dessa barn som de här barnen tvingas leva med och ibland även
            kan få lida för. Det viktiga för barn är att de får en trygg och
            kärleksfull uppväxtmiljö. Aldrig någonsin har några som helst
            empiriska bevis lagts fram som pekar på att homosexuella skulle
            vara sämre på detta.
          </note>
          <note n="ccd73f67">
            Jag anser att det finns behov av en snabb utredning och hoppas
            att man kommer fram till att människor inte skall diskrimineras
            i lag på grund av sexuell läggning samt att homosexuellas barn
            inte skall osynliggöras av lagstiftningen. I stället skall t.ex.
            frågor om adoption avgöras efter en bedömning av föräldrars möjligheter
            att just ge barn en trygg och kärleksfull uppväxtmiljö.
          </note>
          <note n="a4f75200">
            Jag yrkar bifall till reservation 3, men ställer mig även bakom
            de reservationer som gäller en nordisk partnerskapskonvention,
            registrering av partnerskap på Sveriges ambassader i utlandet
            samt sambolagen.
          </note>
          <note n="dc2b3e68">
            I dag är det många kommuner som inte utser registreringsförrättare,
            fastän det finns ett behov. Detta är en oerhörd kränkning av de
            homosexuella.
          </note>
          <note n="8b9860b9">
            Utskottet har faktiskt uttryckt sig väldigt bra. Man skriver
            i betänkandet: "Utskottet, som är medvetet om att registreringsförrättare
            ännu inte har förordnats i alla kommuner, förutsätter att behovet
            även i de återstående kommunerna kommer att tillgodoses." Jag
            hoppas att det här är ett steg i rätt riktning, så att vi kan
            få ett samhälle med plats för alla, där vi kämpar för jämställdhet
            för alla, oavsett sexuell läggning, etnisk bakgrund eller kön.
          </note>
          <note n="a7ec306a">
            Anf. 87 INGER SEGELSTRÖM (s) replik
          </note>
          <note n="b3a94a2a">
            Herr talman! Jag tycker verkligen att vi, precis som Göran Persson
            sade, kan säga att Sverige är ett land för alla att leva i. Jag
            tycker att vi kan vara stolta över den partnerskapslag som Sverige
            som ett av de första länderna i världen antog och som nu har tillämpats
            sedan förra året.
          </note>
          <note n="02ce90f5">
            Yvonne Ruwaida talade om diskriminering, men jag tror inte att
            riksdagen i stort håller med henne om att lagstiftningen inte
            visar en stor respekt för de homosexuella i Sverige.
          </note>
          <note n="258fb03c">
            Vad gäller barnens rätt vill jag säga att vi alltid utgår från
            vad som är bäst för barnen. Vi följer FN:s barnkonvention, och
            vi har varit initiativtagare i många frågor som har gällt barnens
            rätt. Vi utgår i alla fall från vad som är bäst för barnen, och
            det gäller också i fråga om de homosexuella.
          </note>
          <note n="61afd4c4">
            Anf. 88 YVONNE RUWAIDA (mp) replik
          </note>
          <note n="ae18fbb7">
            Herr talman! Om alla skall ha en plats i samhället, skall väl
            alla behandlas lika. Sambolagen gäller bara heterosexuella, inte
            homosexuella. Jag tycker inte att det är att behandla människor
            lika. Man ger inte människor samma villkor i samhället, och vi
            ger från denna riksdag en signal om att människor inte är lika.
          </note>
          <note n="7451f3ac">
            Islands regering har lagt fram ett förslag om partnerskap i vilket
            man har tillåtit även homosexuella att bli förmyndare över barn,
            och i förslaget hänvisar man just till barnlagen och till barnens
            bästa.
          </note>
          <note n="430d28ad">
            Jag anser att vi alltid när vi fattar beslut skall utgå från
            barnens bästa, men det innebär inte att vi skall diskriminera
            vissa människor på grund av deras sexuella läggning utan att ens
            bedöma om de är bra föräldrar eller inte.
          </note>
          <note n="f014fe34">
            Anf. 89 INGER SEGELSTRÖM (s) replik
          </note>
          <note n="6ccd7b23">
            Herr talman! Som jag sade i mitt huvudanförande har utskottet
            pekat på att frågor vad gäller sambor över huvud taget skall gås
            igenom när sambolagen skall revideras, och det här arbetet kommer,
            precis som utskottet påpekar, att starta under våren.
          </note>
          <note n="548073ad">
            Jag tycker också att det är viktigt att påpeka att
          </note>
          <note n="bcb4ae2a">
            Sverige internationellt är framstående vad gäller barn och att
            barn i det här landet behandlas lika. Det här är något som vi
            verkligen kan vara stolta över. Jag tycker inte att barnen på
            något vis diskrimineras eller att deras föräldrar diskrimineras.
          </note>
          <note n="6b7a5ac0">
            Anf. 90 YVONNE RUWAIDA (mp) replik
          </note>
          <note n="b65de592">
            Herr talman! Jag gör en annan bedömning än Inger Segelström vad
            gäller om vi hade behövt avvakta med att låta sambolagen omfatta
            även homosexuella par. Utifrån det Inger Segelström säger verkar
            det som att sambolagen kommer att gälla även för homosexuella,
            och det är positivt och något som vi verkligen skall se fram emot.
            Jag hoppas att det går väldigt snabbt, men jag anser att vi inte
            hade behövt vänta.
          </note>
          <note n="2b977694">
            Jag tror inte att det alltid är barnens bästa som styr. Väldigt
            många barn lever i dag tillsammans med homosexuella föräldrar,
            men dessa barn osynliggörs i lagen. Vi låtsas i detta hus som
            om de inte finns. Vi har inte ens avsatt resurser för att ta reda
            på hur dessa barn egentligen har det, hur de egentligen drabbas
            av den lagstiftning som finns i dag. Vi har osynliggjort dem.
            De syns inte över huvud taget, och det tycker jag inte är att
            se till barnens bästa.
          </note>
          <note n="acae08a3">
            Däremot håller jag med Inger Segelström om att vi på många sätt
            är väldigt duktiga på att se till barnens bästa, men vi kan faktiskt
            bli bättre.
          </note>
          <note n="02eefcf3">
            Anf. 91 MARIETTA DE POURBAIX-
          </note>
          <note n="075662ca">
            LUNDIN (m)
          </note>
          <note n="8f4ec842">
            Herr talman! Som framkommit av debatten hittills berör lagutskottets
            betänkande nr 18 ett stort antal olika familjerättsliga frågor.
            Jag tänker här bara beröra några av dem, nämligen frågan om registrerat
            partnerskap och de homosexuellas situation, som vi har diskuterat
            ganska mycket.
          </note>
          <note n="45c2582c">
            Jag vill påminna kammaren om hur lagen om registrerat partnerskap
            kom till. Den kom nämligen till på ett väldigt ovanligt sätt.
            Det var lagutskottets ledamöter som själva skrev lagförslaget.
            Det fanns ingen chans för någon här i kammaren att väcka någon
            motion eller komma med några synpunkter på förslaget. Dessutom
            röstades hemställan fram i lagutskottet med siffrorna 8-7, så
            det var en väldigt knapp majoritet som var för att lagförslaget
            över huvud taget skulle komma hit till kammaren.
          </note>
          <note n="c1b3a352">
            När lagen om registrerat partnerskap kom hit till kammaren var
            fem av sju riksdagspartier splittrade i frågan. Huvuddelen av
            Moderaterna var mot lagen. Så
          </note>
          <note n="2af628fc">
            Moderaterna, Folkpartiet, Centern, kds och Ny demokrati var splittrade
            i frågan. Det enda parti som egentligen var enigt var Socialdemokraterna,
            så jag förstår att Inger Segelström i dag kan säga att man kan
            vara stolt över lagen. Men det betyder ju inte att alla faktiskt
            är stolta över den. Det var 171 ledamöter som var för lagen, och
            141 var mot lagen vid omröstningen här i kammaren.
          </note>
          <note n="7db7b8ed">
            Lagen om registrerat partnerskap väckte naturligtvis många förhoppningar.
            Det kan man se på de motioner med anknytning till partnerskapslagen
            som vi behandlar i dag. De avspeglar egentligen precis de farhågor
            som flera ledamöter hyste redan vid behandlingen av ärendet här
            i kammaren den 7 juni 1994, nämligen att lagen bara var första
            steget och att det skulle komma mera. Dåvarande ordföranden i
            lagutskottet försäkrade att för hennes del och för hennes partikamraters,
            dvs. socialdemokraternas, del, var detta steget - dvs. det handlade
            om partnerskapslagen och inget mer.
          </note>
          <note n="7d52a8bb">
            Herr talman! Meningen är att en man och en kvinna skall utgöra
            grunden i en familj. Det är enbart inom ramen för dessa relationer
            som barn föds och mänsklighetens och samhällets fortbestånd garanteras.
          </note>
          <note n="1f409b24">
            Nu börjar man här plädera för att registrering av partnerskap
            skall förekomma bl.a. på ambassader, och man försöker skriva kommunerna
            på näsan att de inte kan bedöma behovet av registreringsförrättare.
            Vi moderater tror - tydligen till skillnad från alla andra partier
            - att det kommunala självstyret fungerar väldigt bra, och vi har
            tilltro till att omdömet hos kommunalpolitikerna är så bra att
            de kan bedöma när det finns behov av registreringsförrättare.
            Vidare har man här i dag diskuterat att lagen om sambor också
            skall gälla när två av samma kön bor ihop. Motivet är, efter vad
            jag förstår när jag lyssnar på debatten, bl.a. på
          </note>
          <note n="763a323a">
            Tanja Linderborg från Vänsterpartiet, i första hand att de homosexuella
            skall få olika förmåner.
          </note>
          <note n="960297c0">
            Jag tycker att allt detta är att göra en första galenskap än
            värre.
          </note>
          <note n="171b8b76">
            Herr talman! Vi moderater står givetvis bakom vår reservation
            angående motiveringen, men för tids vinnande yrkar jag inte bifall
            till reservationen.
          </note>
          <note n="c2a0e7c3">
            Anf. 92 INGER SEGELSTRÖM (s) replik
          </note>
          <note n="4caf877f">
            Herr talman! Menar Marietta de Pourbaix-Lundin att bara för att
            Moderaterna inte stod bakom lagen när den kom, så skall den heller
            inte tillämpas? Utskottsmajoriteten har ju i sina skrivningar
            med kraft velat markera, att om nu riksdagen har stiftat en lag
            så skall den också tillämpas. Det Marietta de Pourbaix-Lundin
            sade gjorde mig väldigt konfunderad, så jag skulle gärna vilja
            ha en kommentar kring detta.
          </note>
          <note n="5be8530b">
            Om Marietta de Pourbaix-Lundin anser att en typisk svensk familj
            i dag består av mamma, pappa och barn måste jag säga att hon har
            en dålig verklighetsuppfattning. Så ser ju inte verkligheten ut.
          </note>
          <note n="a84c8db1">
            Anf. 93 MARIETTA DE POURBAIX-
          </note>
          <note n="d7acf93c">
            LUNDIN (m) replik
          </note>
          <note n="6903421f">
            Herr talman! Vad jag sade var att förslagen i många av de motioner
            som debatteras här i dag innebär att vi skulle gå några steg längre.
            Men efter vad jag har förstått sades det i debatten 1994 att det
            handlade om den här lagen och inga ytterligare frågor därutöver.
          </note>
          <note n="d90bbde9">
            Anf. 94 INGER SEGELSTRÖM (s) replik
          </note>
          <note n="9ce4c6fb">
            Herr talman! Det var inte den frågan jag ställde.
          </note>
          <note n="7b63fc6f">
            Jag frågade om Marietta de Pourbaix-Lundin menar att bara för
            att Moderaterna var mot lagstiftningen så skall kommunerna inte
            tillämpa den.
          </note>
          <note n="8951953d">
            Anf. 95 MARIETTA DE POURBAIX-
          </note>
          <note n="d7acf93c">
            LUNDIN (m) replik
          </note>
          <note n="6078193a">
            Herr talman! Jag tycker att jag var ganska tydlig.
          </note>
          <note n="2c05a098">
            Till skillnad från alla andra partier har vi tilltro till kommunalpolitikerna.
            De har omdöme att avgöra när det behövs registreringsförrättare
            i en kommun. Den tilltron har vi. Vi vill inte skriva dem det
            på näsan.
          </note>
          <note n="190a631a">
            Anf. 96 TANJA LINDERBORG (v)
          </note>
          <note n="80688aaf">
            Herr talman! Jag uppfattade att Marietta de Pourbaix-Lundin sade
            att ett elände skall följas av ett annat. Skall jag tolka det
            uttalandet som att Marietta de
          </note>
          <note n="7dbe9ccd">
            Pourbaix-Lundin tycker att registrerat partnerskap är ett elände?
            Är det så jag skall uppfatta det?
          </note>
          <note n="d969a90b">
            Lundin sade att jag pläderar för partnerskap bara för att de
            homosexuella skall få förmåner. Självfallet är det inte på det
            sättet. Det handlar om en diskriminering av de homosexuella. Varför
            skall de homosexuella samborna diskrimineras i förhållande till
            heterosexuella?
          </note>
          <note n="5377ff34">
            Anf. 97 YVONNE RUWAIDA (mp)
          </note>
          <note n="24d8770c">
            Herr talman! Det här är egentligen en fråga till
          </note>
          <note n="ebfad290">
            Moderaternas representant. Marietta de Pourbaix-
          </note>
          <note n="aaf806cc">
            Lundin hänvisar till att väldigt många i denna sal var emot att
            införa partnerskap för homosexuella. Tror inte Marietta de Pourbaix-Lundin
            att det kan finnas många kommuner som är emot att förordna partnerskapsförrättare?
            Det finns behov i vissa kommuner där man inte har velat utse partnerskapsförrättare.
          </note>
          <note n="188903f2">
            Anser inte Marietta de Pourbaix-Lundin att lagstiftningen skall
            gälla, och att samma villkor skall gälla som när heterosexuella
            par vill vigas? Det skall vara en mänsklig rättighet.
          </note>
          <note n="cf0d8404">
            Jag kan förstå att de finns de som är emot partnerskapslagen,
            men när vi väl har fattat beslutet skall det väl också genomföras?
          </note>
          <note n="ecc6f50a">
            Anf. 98 MARIETTA DE POURBAIX-
          </note>
          <note n="075662ca">
            LUNDIN (m)
          </note>
          <note n="5435fe0b">
            Herr talman! Jag får upprepa att vi, till skillnad från alla
            andra partier i denna kammare, har tilltro till kommunalpolitikernas
            förmåga att bedöma.
          </note>
          <note n="80d4310c">
            Överläggningen var härmed avslutad.
          </note>
          <note n="87e24fb4">
            (Beslut fattades efter 17 §.)
          </note>
          <note n="3c23ef99">
            16 § Franchising och rättsligt fel vid köp
          </note>
          <note n="143a9076">
            Föredrogs
          </note>
          <note n="236bdca2">
            Lagutskottets betänkande 1995/96:LU19
          </note>
          <note n="8d98de79">
            Franchising och rättsligt fel vid köp
          </note>
          <note n="e8b0f776">
            Anf. 99 PER ROSENGREN (v)
          </note>
          <note n="66785f15">
            Herr talman! Franchising är något ganska praktiskt, egentligen.
            Det finns många positiva saker med franchising. Småföretag kan
            komma i gång. De kan få lägre kostnader i igångsättningsskedet.
            De kan få ett känt namn registrerat. De kan ha sina inköpskanaler
            klara och färdiga redan från början. De kan minska sina kostnader
            för marknadsföring genom att utnyttja det stora företagets resurser.
            På det sättet kan man fördela kostnaderna och komma billigare
            undan.
          </note>
          <note n="11657533">
            All franchising är inte positiv. Vi har blivit varse ett antal
            exempel på franchisingavtal som i princip kan liknas vid slavkontrakt.
            Många småföretagare kastar sig in i ett företagande. Kanske går
            man direkt från arbetslöshet, eller så har man stora förhoppningar.
            Man granskar kanske inte avtalen i tillräcklig utsträckning. Det
            har lett, som jag nyss sade, till att många småföretagare har
            hamnat i en väldigt svår situation. De har mer eller mindre blivit
            tvingade in i avtalsförhållanden som de knappast klarar av.
          </note>
          <note n="3ffd92fe">
            I lagutskottets betänkande LU19 hänvisas till bildandet av Svenska
            Franchiseföreningen. Genom dess tillkomst har branschen vidtagit
            s.k. egenåtgärder.
          </note>
          <note n="b65a8811">
            Men som motionärerna Kurt Ove Johansson och Lars-
          </note>
          <note n="70d4fae3">
            Erik Lövdén säger är det inte särskilt mycket med denna franchiseförenings
            egenåtgärder. De kommer inte åt de avarter som finns inom franchiseverksamheten.
            Det enda sättet att komma åt avarterna när det gäller franchising
            är att lagstifta så att den svagare avtalsparten får ett skydd.
          </note>
          <note n="8d3e4dd6">
            Det finns en utredning som har diskuterats tidigare, och som
            är framlagd och klar. Där finns faktiskt färdig lagtext som går
            att använda direkt.
          </note>
          <note n="e65bbb32">
            Vi har tidigare diskuterat denna fråga hösten 1994
          </note>
          <note n="65a0ffe3">
            i lagutskottet. Då nöjde vi oss med att avvakta utvecklingen
            i Europa. Det var tänkt att EU skulle komma med ett förslag som
            skulle gälla hela Europa.
          </note>
          <note n="5502197a">
            Det är i och för sig ganska viktigt att vi får något alleuropeiskt
            inom detta område.
          </note>
          <note n="296b3e3d">
            Sedan dess har det tyvärr inte hänt någonting i Europa. Avarterna
            när det gäller franchisingavtal fortsätter. Därför anser vi att
            det är oerhört viktigt att vi så fort som möjligt lagstiftar i
            ärendet.
          </note>
          <note n="75dc6961">
            Jag har litet svårt att förstå att Socialdemokraterna inte väljer
            att gå den vägen. Det finns tillräckligt mycket information om
            att det inte är bra. En ny utredning förlänger bara situationen.
            Vad som behövs är en lagstiftning som kommer omedelbart.
          </note>
          <note n="eef70f50">
            Med anledning av det yrkar jag bifall till reservationen från
            Vänsterpartiet och Tanja Linderborg.
          </note>
          <note n="137d4521">
            Anf. 100 RUNE BERGLUND (s)
          </note>
          <note n="1eee1b82">
            Herr talman! Detta betänkande handlar om franchising och rättsliga
            fel vid köp. Jag vill börja med att yrka avslag på motionerna
            L901 och L907 och därmed också avslag på reservationen och bifall
            till hemställan i betänkandet LU19.
          </note>
          <note n="6de9ba11">
            I reservationen från Vänsterpartiet yrkas att lagstiftningsarbete
            inom franchisingområdet borde inledas. Utskottets uppfattning
            är att vi bör avvakta och invänta resultat av det arbete som bedrivs
            internationellt inom området. Det får bli regeringens uppgift
            att följa frågan. Om ingenting händer under det närmaste året
            kan möjligen en nationell lagstiftning övervägas.
          </note>
          <note n="57c335fe">
            Det skulle enligt utskottets uppfattning vara en fördel om lagstiftningen
            om och när den inleds kunde utgå från en internationell överenskommelse
            eller i varje fall ett EU-direktiv, med tanke på att vi nu är
            en av unionens medlemsstater.
          </note>
          <note n="444e4bcf">
            Anf. 101 PER ROSENGREN (v) replik
          </note>
          <note n="53ca225d">
            Herr talman! Det är intressant att man avslår en socialdemokratisk
            motion - en motion som också har förekommit tidigare.
          </note>
          <note n="13805feb">
            Rune Berglund säger att utskottet tycker att vi skall avvakta.
            Om ingenting händer inom det närmaste året skall man överväga
            lagstiftning på nationell basis. Det är precis samma sak som man
            sade hösten
          </note>
          <note n="730a05e1">
            1994. Ett år framåt från hösten 1994 innebär att vi är framme
            på hösten 1995. Nu är vi på våren 1996. Jag har inte något stort
            förtroende för det Rune Berglund säger på detta område. Jag tror
            att detta är ett sätt att ytterligare förhala frågan.
          </note>
          <note n="fdf34fe1">
            Jag sade i mitt anförande att det är bra om vi får till internationella
            överenskommelser, men vi kan inte sitta passiva i avvaktan på
            dessa. Väldigt många småföretagare lider på grund av att ni inte
            vill skydda dem genom en lagstiftning.
          </note>
          <note n="968479ea">
            Skall vi inte skydda och faktiskt värna småföretagandet? Är det
            då rätt att låta de stora giganterna stå med trumf på hand vid
            varje avtalsslut? Jag trodde att socialdemokraterna har insett
            att det är småföretagandet som kommer att vara den framtida basen.
            Då kan vi inte trycka undan det.
          </note>
          <note n="4a5a39c3">
            Anf. 102 RUNE BERGLUND (s) replik
          </note>
          <note n="256ba4d3">
            Herr talman! Vi tycker också att det är viktigt att det här området
            regleras, Per Rosengren. Men samtidigt är Sverige i dag, som jag
            sade, en del av den europeiska unionen. Vi måste kunna avvakta
            ytterligare ett år för att se om man den vägen kan komma fram
            till någonting. Man kan ju heller inte utesluta att den här typen
            av avtal kommer att upprättas inte bara mellan givare och tagare
            i Sverige, utan kanske också givare och tagare i andra EU-länder.
            Jag tycker att vi skall ha det tålamodet och vänta i varje fall
            ett år till.
          </note>
          <note n="c063df26">
            Jag tror inte att det innebär någon katastrof.
          </note>
          <note n="0a4cca46">
            Anf. 103 PER ROSENGREN (v) replik
          </note>
          <note n="83899583">
            Herr talman! Jag instämmer i att det är bra med internationella
            överenskommelser. Men jag håller inte riktigt med Rune Berglund
            när han säger att vi skall vänta ytterligare ett år. Det sade
            man hösten 1994
          </note>
          <note n="1836be6a">
            också. Man skulle avvakta det närmaste året och se vad som kom,
            och sedan skulle man göra någonting.
          </note>
          <note n="8e3a42a7">
            Det är ett och ett halvt år sedan man stod upp och sade det.
            Men vad har hänt?
          </note>
          <note n="0c0e0cf7">
            Om ett år kanske vi står här i kammaren igen och har samma resonemang:
            Vi skall avvakta ett år till.
          </note>
          <note n="a093541d">
            Det gäller att värna de små som kan sitta med slavkontrakt. Hänvisningen
            till att många överenskommelser är internationella är alldeles
            riktig, men flertalet av dessa avtal i Sverige är faktiskt träffade
            på nationell bas, och det är dem som har dessa avtal vi skulle
            kunna skydda genom att införa en lagstiftning så fort som möjligt.
          </note>
          <note n="d3ec0048">
            Anf. 104 RUNE BERGLUND (s) replik
          </note>
          <note n="0327d940">
            Herr talman! Egentligen avviker inte våra uppfattningar från
            varandra, utom vad gäller tidpunkten.
          </note>
          <note n="f1daf6dd">
            Per Rosengren vill gå snabbare fram, och vi tycker att det ligger
            ett värde i det här. Om vi nu stod här för ett och ett halvt år
            sedan och diskuterade samma sak så beror det inte på oss utan
            på att man inte har kommit till skott än i de internationella
            överenskommelserna.
          </note>
          <note n="47c3f4f3">
            Jag håller med om att vi inte kan vänta hur länge som helst.
            Det är regeringen som tar initiativ till lagstiftning när det
            gäller vår hantering av detta, och jag tror personligen att det
            kommer att ske nästa år om inte den här överenskommelsen finns.
            Det finns ett bra underlagsmaterial: Vi har utredningen från 1987,
            och det har skrivits bra motioner. Jag skulle råda Per
          </note>
          <note n="9f1bdbe4">
            Rosengren: Ha tålamod ytterligare en vinter, så skall vi se om
            vi inte gemensamt skall kunna komma fram till ett bra resultat
            nästa år.
          </note>
          <note n="3d0345af">
            Anf. 105 LENNART HEDQUIST (m)
          </note>
          <note n="3a4a6772">
            Herr talman! Vi har nu att övergå till en jeansdebatt. Den har
            sin grund i att jag skrev en motion för drygt ett år sedan om
            någonting som jag uppfattade som en självklarhet. Dessvärre har
            tydligen lagutskottet, även om det har behandlat denna motion
            mycket utförligt, inte lyckats komma till det önskvärda resultatet.
            Låt mig därför, herr talman, få ge ett exempel.
          </note>
          <note n="1fd85b7c">
            Vi tänker oss att jag är en stor återförsäljare av t.ex. herrkläder
            eller motsvarande, och att jag har lyckats få tag på ett stort
            parti Levis-jeans. Jag sätter i gång och börjar utannonsera dessa
            till förhållandevis förmånliga priser eftersom jag via grossisten
            har tillskansat mig bra villkor för det här partiet jeans. Sedan
            upptäcker jag efter ett tag att det här nog inte är äkta
          </note>
          <note n="e709c466">
            Levis-jeans, utan att det är ommärkta jeans. Då ringer jag till
            grossisten, som säger att han inte kunde veta någonting om det
            här, och han vet inte att jeansen är ommärkta. Men han har ju
            i sin tur köpt dem någon annanstans.
          </note>
          <note n="07a1da93">
            Alldeles uppenbart är ju att utifrån min synpunkt som säljare
            av jeans till konsumenterna är varan behäftad med ett allvarligt
            fel. Det är ett immaterialrättsligt fel, till skillnad från om
            varan vore behäftad med ett materiellt fel, t.ex. en vanlig skada.
            Enligt nuvarande köplag i Sverige skiljer man på materiella fel
            och immateriella fel, dvs. man har inte några klara lagregler
            för de immateriella felen till skillnad från flertalet länder
            i Europa. Man kan t.ex. ta den tyska lagstiftningen som i det
            här fallet är föredömligt tydlig och klar.
          </note>
          <note n="2b530175">
            Nu skriver lagutskottet ungefär så här att man nog ändå torde
            kunna få ut skadestånd som täcker de direkta förlusterna som jag
            som återförsäljare har gjort om man verkligen kan sätta dit grossisten
            för att ha sålt en felaktig vara. Däremot kan man enligt utskottets
            mening, och det torde vara helt riktigt, aldrig få ut de indirekta
            förlusterna som jag som återförsäljare kan ha ådragit mig genom
            t.ex. annonsering eller anställning av personal för att hantera
            det här.
          </note>
          <note n="5fdfb689">
            Utskottet skriver om detta att denna köprättsliga skillnad mellan
            rättsliga och immaterialrättsliga fel i praktiken, såvitt utskottet
            kan bedöma, inte torde innebära några olägenheter. Det är, herr
            talman, verkligen förvånande att ett lagutskott kan uttala sig
            på den punkten på det sättet. Det innebär ju att man sätter konsumenten
            i klistret. Konsumenten har ju då inget som helst skydd, och inget
            som helst stöd av återförsäljaren. Återförsäljaren har ju ett
            direkt negativt ekonomiskt incitament till att upptäcka att varan
            är behäftad med immaterialrättsliga fel eftersom man aldrig kan
            få ersättning för de kostnaderna. Det gör att återförsäljaren
            gör klokare i att hålla god min i det läget.
          </note>
          <note n="8375451c">
            Om vi inte ändrar köplagen i Sverige kan detta leda till att
            vi beträffande jeans - det kan också gälla
          </note>
          <note n="1dbb1819">
            CD-skivor, dataprogram och över huvud taget allt som har med
            immaterialrättsligt intrång att göra - får en utveckling som gör
            att konsumenterna får betydligt större svårigheter än i andra
            länder.
          </note>
          <note n="8f4ff587">
            Det är förvånande att lagutskottet - det får väl antas bero på
            ett förbiseende - har gjort detta uttalande, som ju är direkt
            konsumentfientligt.
          </note>
          <note n="417892ff">
            Man kan, herr talman, ta ett exempel från förgången tid med återförsäljaren
            som fick ett parti sardiner som han skulle sälja. Han upptäckte
            att de var behäftade med fel när han öppnade en sardinburk, och
            ringde grossisten. Grossisten säger då: Du skall inte äta sardinerna,
            du skall sälja dem. På motsvarande sätt kan man naturligtvis inte
            mena att återförsäljare av jeans skall hantera motsvarande situation,
            bara för att man nu inte har löst de immaterialrättsliga frågorna.
          </note>
          <note n="b0c85d9e">
            Herr talman, med anledning av att lagutskottet icke har gjort
            en korrekt och riktig beredning av det här ärendet, önskar jag
            i första hand att riksdagen återremitterar detta ärende för ytterligare
            beredning och i andra hand att riksdagen, vid avslag på detta
            mitt yrkande, med anledning av motion
          </note>
          <note n="c01d7523">
            1995/96:L901 som sin mening ger regeringen till känna att köplagen
            ändras så att bestämmelsen i 41 §
          </note>
          <note n="c35ca952">
            nämnda lag görs tillämplig även på immaterialrättsliga fel.
          </note>
          <note n="6db425e3">
            Anf. 106 PER ROSENGREN (v) replik
          </note>
          <note n="e8027261">
            Herr talman! När frågan dök upp första gången i lagutskottet
            blev vi litet konfunderade. Jag är fullkomligt övertygad om att
            köplagen gäller för den här typen av fel. Det är en felaktig vara
            som har levererats; alltså kan man skicka tillbaka den. Men då
            hänvisades det till att Lennart Hedquist kände till ett verkligt
            fall där det här hade inträffat. Då bordlade vi faktiskt ärendet
            för att utreda huruvida det var ett verkligt fall eller ej. Men
            det visade sig, som mycket annat, vara en skröna. Det fanns inget
            verkligt fall.
          </note>
          <note n="4d852b91">
            Nu bygger Lennart Hedquist upp ett konstruerat fall här i kammaren.
            Det är också någonting som inte har inträffat men som möjligen
            skulle kunna inträffa.
          </note>
          <note n="3f20b4b3">
            Vi vet inte hur det skulle bedömas i en rättslig instans med
            hänsyn till köplagen. Det är klart att man kan försöka måla upp
            bilder av svåra situationer, men jag är övertygad om att den nuvarande
            köplagen skulle vara tillämplig för det fall som Lennart Hedquist
            här tog upp.
          </note>
          <note n="b3634d2c">
            Jag hade redan i lagutskottet varit beredd att biträda moderaternas
            uppfattning om det hade gällt ett verkligt fall. Men när det visar
            sig att det inte är ett verkligt fall då faller också moderaternas
            argumentation, tycker jag.
          </note>
          <note n="ad3d13a2">
            Anf. 107 LENNART HEDQUIST (m) replik
          </note>
          <note n="bd5292b9">
            Herr talman! Det är riktigt att jag till en av ledamöterna i
            lagutskottet under hand sade att jag hade uppfattningen att det
            hade förekommit ett verkligt fall gentemot köplagen och att man
            då hade fått klart för sig att immaterialrätten var tydligt undantagen
            i relation till materiella skador. Nu har det tydligen inte testats
            juridiskt enligt vad jag vet.
          </note>
          <note n="d2f9bddb">
            Om vi nu köper lagutskottets resonemang är det så att man skulle
            kunna ha rätt att få ut de direkta kostnaderna för att man har
            blivit lurad, men man kan ju aldrig få ut de indirekta kostnaderna
            - det skriver lagutskottet uttryckligen, och det är det intressanta,
          </note>
          <note n="40a296fa">
            Per Rosengren. Det innebär ju ett kraftigt negativt incitament
            på en återförsäljare när det gäller att upptäcka att varan är
            felaktig, t.ex. att det har skett en ommärkning. Då får man ju
            stå sitt kast och täcka t.ex. sina annonskostnader och sina försäljningskostnader
            själv.
          </note>
          <note n="1b4486a9">
            Det kanske man inte tycker är så farligt från företagets synpunkt,
            men det blir ju väldigt allvarligt från konsumentens synpunkt,
            eftersom det innebär att återförsäljaren kan hålla god min och
            fortsätta att sälja felaktiga varor. Jag tycker att det är fel
            när lagutskottet säger att det inte är så allvarligt.
          </note>
          <note n="4d4c5a81">
            Anf. 108 PER ROSENGREN (v) replik
          </note>
          <note n="9061814b">
            Herr talman! Jag har kanske ett annat förtroende för köpmännen
            i Sverige. Upptäcker de att de säljer en felaktig vara tror jag
            att de drar tillbaka den så fort som möjligt. Det handlar ju faktiskt
            också om deras egen image, om deras egen marknadsföring för framtiden.
            En affär som medvetet har sålt felaktiga varor kommer inte att
            existera i längden. Där är konsumenttrycket obönhörligt, skulle
            jag vilja säga.
          </note>
          <note n="c1f198d2">
            Jag tolkar inte lagutskottets ställningstagande på samma sätt
            som Lennart Hedquist gör. Jag tycker inte att vi skall prata om
            immaterialrätt i detta läge. Vi skall prata om en felaktig vara.
            Är det en felaktig vara kan även indirekta kostnader täckas. Det
            är alltså inte i första hand en immaterialrättslig fråga vi diskuterar
            utan det är faktiskt fråga om en felaktig vara, och då gäller
            köplagen.
          </note>
          <note n="802b5c52">
            Anf. 109 LENNART HEDQUIST (m) replik
          </note>
          <note n="d412b335">
            Herr talman! Jag kan citera motsvarande tyska lagstiftning. Där
            står det: Säljaren är förpliktad att till köparen leverera det
            köpta föremålet fritt från rättigheter som av tredje man kan göras
            gällande mot köparen.
          </note>
          <note n="0fb6544a">
            I Sverige gäller lagen däremot exklusive immaterialrättsligt
            intrång. Även om det ännu inte har förekommit några uppenbara
            rättsliga fall i anslutning till att t.ex. en återförsäljare har
            blivit lurad är det uppenbart att den svenska lagstiftningen är
            så skriven att den gäller exklusive immateriella fel. Under alla
            förhållanden kan man aldrig - precis som lagutskottet skriver
            - få täckning för de indirekta kostnaderna.
          </note>
          <note n="9d8bca5e">
            Detta är en allvarlig situation för konsumenten. Då kan den här
            verksamheten florera. En återförsäljare som blir sittande med
            svartepetter har inte någon särskilt lätt situation - sedan kan
            Per Rosengren tycka att man säkert reder ut den ändå, men jag
            tror att det vore betydligt enklare att ändra den svenska lagstiftningen,
            t.ex. att anpassa den till exempelvis den tyska.
          </note>
          <note n="e271e9ec">
            Det är bara att stryka ett enda ord - "liknande" - i den svenska
            lagtexten, så har man fixat det.
          </note>
          <note n="3cacf444">
            Anf. 110 RUNE BERGLUND (s) replik
          </note>
          <note n="0398c5aa">
            Herr talman! Jag blir också litet förvånad över att det här kommer
            nu. Jag är själv företagare och gör mycket inköp, och det här
            är någonting som jag inte känner igen. Om man får en felaktig
            vara eller om någon försöker lura en på något sätt går det ju
            alltid att reglera. Jag tror precis som Per Rosengren att det
            här är en fråga som tillhör köplagen.
          </note>
          <note n="8cb16894">
            Jag skall inte närmare polemisera i det här ärendet, utan jag
            vill omgående yrka avslag på återremissyrkandet. På punkt 2 har
            jag ju redan yrkat avslag.
          </note>
          <note n="9ab3ae17">
            Anf. 111 LENNART HEDQUIST (m) replik
          </note>
          <note n="999b042e">
            Herr talman! Det är självklart att det här tillhör köplagen,
            men köplagen är alltså skriven på det sättet att man undantar
            immaterialrättsliga fel. Det är ju riktigt att får man fel i en
            vara - och det vanliga är ju att det är ett materiellt fel, en
            skada eller en brist som är uppenbar - är ju saken klar; det reglerar
            den svenska köplagen. Men den reglerar inte den här typen av immateriella
            fel, och de blir mer och mer vanligt förekommande. Jag har tagit
            exemplet jeans, men man kan lika gärna ta exemplet tröjor. Det
            kan i framtiden säkert också bli fråga om varumärkesintrång när
            det gäller en rad IT-produkter.
          </note>
          <note n="48dc0620">
            Jag förstår inte varför vi här i Sverige skall ha en omodern
            lagstiftning, som dessutom kommer att leda till att bl.a. konsumenten
            blir den lidande parten.
          </note>
          <note n="1d4a155a">
            Anf. 112 RUNE BERGLUND (s) replik
          </note>
          <note n="0949ad67">
            Herr talman! Den dag det här blir ett problem kommer det naturligtvis
            också en lagstiftning inom området, Lennart Hedquist. Men eftersom
            det inte är ett problem i dag ser jag inte någon anledning till
            att återremittera det här ärendet. Jag vidhåller mitt yrkande
            om avslag på återremissyrkandet.
          </note>
          <note n="eea99fef">
            Anf. 113 LENNART HEDQUIST (m) replik
          </note>
          <note n="df094f4b">
            Herr talman! Jag är något förvånad över att den föregående värderade
            talaren inte har hört talas om förfalskade jeans eller tröjor
            med felaktigt varumärke t.ex.
          </note>
          <note n="c442a5f2">
            Anf. 114 BENGT HARDING OLSON (fp)
          </note>
          <note n="ad6dd6e3">
            replik
          </note>
          <note n="647386aa">
            Herr talman! Det är litet trist att vi i de yttersta av dessa
            debattminuter skall drabbas av ett återremissyrkande, vill jag
            påstå. Det är tur att inte alla missnöjda motionärer yrkar på
            återremiss - då skulle vi inte ha annat att göra här i kammaren.
            När det gäller speciellt det här fallet har jag haft mycket nära
            kontakt med
          </note>
          <note n="74488902">
            Lennart Hedquist kring de här sakerna och ägnat dem stort intresse,
            ungefär som Per Rosengren säger här.
          </note>
          <note n="61cf0872">
            Jag har särskilt bett om att få ett rättsfall eller en faktamässig
            realistisk bakgrund till det här. Jag har också blivit utlovad
            det, men jag har nu av Lennart Hedquist fått reda på att han har
            förbisett detta. Då tycker jag att konsekvensen borde vara att
            han inte väckte det här yrkandet nu. Har han inte själv fullföljt
            den överenskommelse som jag tycker att vi har för att få en bra
            handläggning så får han återkomma.
          </note>
          <note n="1ca70dc1">
            Men eftersom han nu driver den här frågan så mycket i sak vill
            jag säga någonting även om det.
          </note>
          <note n="0363211a">
            Man kan ha olika uppfattning om saker och ting.
          </note>
          <note n="66bb3443">
            Framför allt kan man ha olika uppfattning om frågor som inte
            har varit aktuella, inte har kommit upp och inte har diskuterats
            och analyserats tidigare. Så är det inte i det här fallet. Det
            här har analyserats i samband med förarbetena till köplagen, och
            man har efter avvägning funnit att det är rätt och bra som det
            är.
          </note>
          <note n="095388d8">
            Det betyder alltså inte att i den här situationen - en helt teoretisk
            situation som Lennart Hedquist målar upp - skulle allt rättsskydd
            saknas och konsumenten stå fullständigt rättslös. Det är inte
            så. Hela batteriet av åtgärder i köplagen går att använda här.
          </note>
          <note n="b5cce0d0">
            Det finns också anledning att anknyta till vad
          </note>
          <note n="8ba6b9e1">
            Lennart Hedquist själv sade nyss i en replik till Rune
          </note>
          <note n="2c172d35">
            Berglund. Han undrade om inte Rune Berglund har hört talas om
            förfalskning. Jo, det är en fråga om en förfalskning, och i så
            fall är det antagligen ett led i ett bedrägeri också. Då har vi
            hela brottsbalkens sanktionssystem bakom oss här. Detta är alltså
            en självklarhet.
          </note>
          <note n="3f3a9079">
            Det finns nog ingen - inte heller Lennart Hedquist, hoppas jag
            - som vill göra gällande att lagutskottet inte skulle kämpa hårt
            för konsumentens rätt.
          </note>
          <note n="af5930d2">
            Det gör vi varenda dag. Därför tycker jag, av olika skäl som
            jag försökt antyda här, att det skulle vara ett bra slut på den
            här debatten om Lennart Hedquist återkallade sitt återremissyrkande
            och i stället väckte en ny motion - bättre underbyggd och med
            hänvisning till de rättsfall och de verkliga situationer som finns.
            Då lovar jag - för egen räkning och, som jag tror, även för alla
            andras räkning i lagutskottet - att vi är beredda att titta på
            detta en gång till.
          </note>
          <note n="ccf6da28">
            Anf. 115 LENNART HEDQUIST (m)
          </note>
          <note n="1bfd94be">
            Herr talman! Jag är övertygad om att den svenska lagstiftningen
            i det här avseendet kommer att behöva ändras, och det inom en
            relativt snar framtid. Som jag upplever det är den icke modern
            i detta hänseende.
          </note>
          <note n="07bd3cc1">
            Sedan kan Bengt Harding Olson säga att det finns andra instrument
            som t.ex. brottsbalken och bedrägerimål, men det allvarliga med
            den är typen av fall är ju att det är den som till sist blir sittande
            med Svarte
          </note>
          <note n="a5b5b5cb">
            Petter som har att klara ut frågan. Det är inte så lätt om t.ex.
            en grossist har varit involverad i ett bedrägeri och man får gå
            hela ledet tillbaka.
          </note>
          <note n="1fbb1671">
            Det vore därför betydligt enklare att ha en köplag som klargör
            att materiella och immateriella fel i det här hänseendet är likartade,
            men det har den svenska lagstiftningen hittills av någon outgrundlig
            anledning hesiterat inför. Detta drabbar faktiskt konsumenten,
            eftersom det leder till att en återförsäljare icke har någon egentlig
            anledning att vara så uppmärksam på den här typen av fel.
          </note>
          <note n="a107ff76">
            Anf. 116 BENGT HARDING OLSON (fp)
          </note>
          <note n="58c521a1">
            Herr talman! Vi är utomordentligt uppmärksamma på hela problematiken
            med piratkopieringar, plagiat och allting sådant. Detta är ett
            intresse som finns både hos riksdagen och hos regeringen, och
            intresset stegras också internationellt. Vi följer de här frågorna
            kontinuerligt.
          </note>
          <note n="37de76e6">
            Jag tror att det så småningom finns anledning för lagutskottet
            att ingripa när det gäller de här frågorna, men då gäller det
            kanske inte främst det fall som
          </note>
          <note n="c7f15a5b">
            Lennart Hedquist har konstruerat utan de verkliga fall som finns,
            både i Sverige och utomlands, där man missbrukar de immateriella
            rättigheterna.
          </note>
          <note n="36984754">
            Men detta löser vi inte här och nu. Jag är fullständigt övertygad
            om att det här återremissyrkandet inte förändrar placeringen av
            Svarte Petter. Han sitter nog där han sitter, återremiss eller
            inte.
          </note>
          <note n="80d4310c">
            Överläggningen var härmed avslutad.
          </note>
          <note n="87e24fb4">
            (Beslut fattades efter 17 §.)
          </note>
          <note n="57d8dd6e">
            17 § Ersättningsrättsliga frågor
          </note>
          <note n="143a9076">
            Föredrogs
          </note>
          <note n="45b406ed">
            Lagutskottets betänkande 1995/96:LU20
          </note>
          <note n="c35eb784">
            Ersättningsrättsliga frågor
          </note>
          <note n="5be54b67">
            Anf. 117 BENGT HARDING OLSON (fp)
          </note>
          <note n="06dcbd2f">
            Herr talman! Ett välfärdssamhälle värt namnet måste också vara
            ett rättssamhälle som garanterar sina medborgare skydd mot kränkningar.
            I det fullkomliga rättssamhället finns inga offer. Verkligheten
            är dess värre en annan. Många människor drabbas av övergrepp av
            varierande slag och från olika håll. I ett rättssamhälle får inga
            offer falla i glömska.
          </note>
          <note n="7dea7697">
            Herr talman! I vårt rättssamhälle finns beklagligtvis en offerkategori
            som tycks ha hamnat vid sidan om rättvisans skydd. Jag tänker
            på myndighetsoffer, alltså de medborgare som drabbats av felaktig
            myndighetsverksamhet.
          </note>
          <note n="e3635b9a">
            Våra myndigheter fungerar oftast väl men är naturligtvis inte
            ofelbara, och felaktiga myndighetsåtgärder kan hårt drabba enskilda
            människor. Det mest uppmärksammade fallet är bilhandlaren Halvar
            Alvgard, som till slut fick ersättning av staten av nåd eftersom
            lagen var otillfredsställande. Andra fall med myndighetsfel framgår
            av JO:s årliga ämbetsberättelse. Det kan handla om felaktig rättstillämpning,
            försenad handläggning, försummad service, underlåten kontroll
            eller felaktiga upplysningar men också om oriktiga frihetsberövanden
            eller andra tvångsåtgärder.
          </note>
          <note n="0cfc4f7a">
            Gemensamt för samtliga fall är att enskild person drabbats av
            skada.
          </note>
          <note n="188f78e9">
            Vid felaktig myndighetsutövning finns ett straffrättsligt ansvar,
            främst genom tjänstefelsbrottet.
          </note>
          <note n="123b3a3b">
            Men skadeståndsrätten är ofta viktigare för myndighetsoffren.
            Enligt gällande rätt har myndighetsoffret i vissa fall rätt till
            skadestånd. Men regelsystemet är otillfredsställande enligt allmän
            uppfattning. I princip krävs att vederbörande tjänsteman har varit
            vårdslös för att myndighetsoffret skall få skadestånd. Om så inte
            är fallet blir det inget skadestånd, även om myndighetsfel föreligger.
            Resultatet blir detsamma även om den drabbade inte gjort minsta
            fel själv.
          </note>
          <note n="c308baa4">
            Under lång tid har kritik framförts mot gällande rätt, och den
            kulminerade under Alvgardprocessen.
          </note>
          <note n="538593d5">
            En parlamentarisk utredning tillsattes under 1989, och efter
            en ingående analys presenterades ett förslag i juni 1993. Nu äntligen,
            efter upprepade efterlysningar i riksdagen, har justitieministern
            utlovat att ett lagförslag skall komma under 1996.
          </note>
          <note n="be6d9b8e">
            Förslagets innehåll är naturligtvis okänt för riksdagen, men
            förslaget borde visa stor generositet mot myndighetsoffren och
            i princip innebära att all felaktig myndighetsverksamhet skall
            föranleda skadestånd till den oskyldigt drabbade medborgaren.
            I varje fall borde det bli mycket lättare att få skadestånd vid
            felaktig myndighetsutövning och vid felaktig myndighetsinformation
            men också vid oriktiga frihetsberövanden samt vid lagligt våld,
            dvs. då polisen lagligen skadat utomstående till person eller
            egendom och den drabbade är utan skuld.
          </note>
          <note n="5b50f5ce">
            Herr talman! Jag vill förutom myndighetsoffer även belysa en
            speciell brottsofferkategori, nämligen de medborgare som råkat
            i en nödvärnssituation.
          </note>
          <note n="2b5242ce">
            Det förelåg länge ett starkt behov av förtydligande av nödvärnsrätten.
            Under åtta år har jag därför väckt motioner om sådant förtydligande
            på en lång rad straffrättsliga och skadeståndsrättsliga punkter.
            Det är naturligtvis positivt att den medborgerliga rätten till
            självförsvar nu förtydligats på den straffrättsliga sidan, men
            det är beklagligt att skadeståndsproblematiken helt förbigås.
          </note>
          <note n="f9d35907">
            Nu gällande skadeståndsrätt i nödvärnsfallen bygger främst på
            dels allmänna rättsprinciper om frihet från skadestånd, dels skadeståndslagens
            allmänna regler om jämkning av skadestånd vid medvållande.
          </note>
          <note n="21121873">
            Rättsläget beträffande skadeståndsfrågorna vid nödvärn är synnerligen
            oklart. Det är omvittnat av vanliga människor, av vanliga advokater
            och av utomordentligt kunniga rättsvetenskapsmän. Här krävs uppenbarligen
            förtydligande lika väl som beträffande straffrätten. En översyn
            av skadeståndsrätten bör då också omfatta ett klarläggande av
            möjligheterna att få ersättning av Brottsskadenämnden, länsstyrelserna
            och försäkringsbolagen.
          </note>
          <note n="ab216b9c">
            Det är förvånande att skadeståndsaspekterna saknas i lagstiftningsärendet,
            med hänsyn till frågans stora betydelse för allmänheten och till
            att nödvärnsfrågan övervägts i tio år. Det är naturligtvis viktigt
            att slippa straff när man handlar i nödvärn, men även skadeståndsfrågan
            är av stort intresse, eftersom det ofta uppkommer skador på person
            eller personliga tillhörigheter.
          </note>
          <note n="82b64241">
            Ett förtydligande av nödvärnsrätten även beträffande skadestånd
            är därför ett angeläget behov.
          </note>
          <note n="29da1351">
            Herr talman! Det fullkomliga rättssamhället är måhända ouppnåeligt,
            men målet får aldrig lämnas ur sikte, för medborgarnas skull.
            Myndighetsoffer måste ju i vart fall hållas ekonomiskt skadeslösa,
            och medborgare som handlar i nödvärn har rätt att få veta om de
            riskerar att drabbas av skadestånd. Därför måste kampen gå vidare,
            och deras rätt får inte falla i glömska, i ett samhälle som gör
            anspråk på att vara ett rättssamhälle.
          </note>
          <note n="667bd1c4">
            Mot denna bakgrund yrkar jag bifall till reservationerna nr 1
            och 2.
          </note>
          <note n="e279e55b">
            Anf. 118 BENGT KRONBLAD (s)
          </note>
          <note n="1b05d4f4">
            Herr talman! I lagutskottets betänkande nr 20 behandlar utskottet
            sju motioner som gäller olika skadestånds- och försäkringsrättsliga
            frågor. Motionerna har väckts under den allmänna motionstiden
            1995. De skadeståndsrättsliga motionsspörsmålen rör det allmännas
            skadeståndsansvar, utmätning av ersättning för frihetsinskränkning,
            skadestånd till efterlevande och skadeståndsansvar vid nödvärn.
            De försäkringsrättsliga frågorna gäller obligatorisk ansvarsförsäkring
            för sjöfart och luftfart, utvidgat ansvar för trafikförsäkringen
            och försäkringsersättning till dem som försöker stoppa brott.
          </note>
          <note n="74a947fd">
            Utskottet avstyrker bifall till samtliga dessa motioner.
          </note>
          <note n="41281526">
            Herr talman! Angående det allmännas skadeståndsansvar gäller
            den grundläggande regeln som finns i 2 kap. 1 § skadeståndslagen.
            Detta lagrum innebär att var och en som uppsåtligen eller av vårdslöshet
            vållar person- eller sakskada är skyldig att ersätta skadan. Skadeståndslagen
            innehåller särskilda regler om arbetsgivares s.k. principalansvar.
            Enligt
          </note>
          <note n="d46cff4f">
            3 kap. 1 § är arbetsgivaren ansvarig för skada som vållas av
            hans arbetstagare genom fel eller försummelse i tjänsten. Regler
            om skadeståndets bestämmande finns i 5 kap. Den som har tillfogats
            personskada kan enligt 5 kap. 1 § få ersättning både för ekonomisk
            skada och för ideell skada. Som ekonomisk skada ersätts sjukvårdskostnader
            och andra utgifter till följd av skadan samt förlorad arbetsförtjänst
            och framtida inkomstförlust. Ideell skada gottgörs i form av ersättning
            för sveda och värk samt lyte eller annat stadigvarande men. Sveda
            och värk avser skadeföljder under den akuta sjukdomstiden, medan
            lyte och men omfattar bestående lidande eller obehag. Till ideell
            skada hänförs även vissa olägenheter i övrigt till följd av skadan.
          </note>
          <note n="aac620ad">
            Arbetsgivarens principalansvar enligt 3 kap. 1 §
          </note>
          <note n="73b3771a">
            omfattar inte endast enskilda arbetsgivare utan också de offentliga.
            Är det fråga om myndighetsutövning sträcker sig statens och kommunernas
            ansvar längre än andra arbetsgivares. I enlighet härmed svarar
            det allmänna inte bara för person- och sakskada utan också för
            ren förmögenhetsskada när fel eller försummelse begåtts vid myndighetsutövning.
          </note>
          <note n="c6efcece">
            Herr talman! Bengt Harding Olson anser i motion
          </note>
          <note n="285574d6">
            L601 att det är hög tid att modernisera skadeståndsreglerna vid
            felaktig myndighetsverksamhet. Det nuvarande regelsystemet för
            skadestånd vid felaktig myndighetsutövning är otillfredsställande
            från de drabbades synpunkt.
          </note>
          <note n="f6935403">
            Utskottet kan inte finna annat än att de förslag som Kommittén
            för översyn av det allmännas skadeståndsansvar lagt fram ligger
            i linje med motionsönskemålen. I kommitténs betänkande föreslås
            sålunda en ny regel om ansvar för felaktig myndighetsinformation
            i 3 kap. 3 § i lagen. Enligt utskottets mening bör resultatet
            av det fortsatta arbetet med beredning av ärendet därmed avvaktas.
            Något tillkännagivande eller någon annan åtgärd från riksdagens
            sida kan för närvarande inte anses påkallade.
          </note>
          <note n="3dcd9bff">
            Herr talman! Med det anförda yrkar jag avslag på motionen och
            bifall till utskottets hemställan i denna del.
          </note>
          <note n="f96bfb1f">
            Herr talman! Angående skadeståndsansvar vid nödvärn finns i 25
            kap. brottsbalken allmänna regler om ansvarsfrihet. Här anges
            de omständigheter som fritar någon från ansvar för straffbelagd
            gärning. En sådan omständighet är att någon handlat i nödvärn.
          </note>
          <note n="0bed349c">
            Bestämmelsen innebär att en gärning som någon begår i en nödvärnssituation
            och som håller sig inom gränserna för nödvärnsrätten inte skall
            medföra ansvar.
          </note>
          <note n="5bf310eb">
            Nödvärnsrätten föreligger enligt paragrafen i fyra olika situationer.
            Först anges det fallet att någon söker avvärja ett påbörjat eller
            överhängande brottsligt angrepp på person eller egendom. I en
            andra punkt nämns den situationen att någon söker betvinga den
            som med våld eller hot om våld eller på annat sätt hindra att
            egendom återtas på bar gärning. Den tredje nödvärnssituationen
            gäller att någon söker hindra annan att olovligen tränga in i
            rum, hus, gård eller fartyg. Slutligen föreskrivs att nödvärnsrätt
            föreligger då någon söker att från utrymmen av nyss nämnt slag
            avlägsna någon annan, som trängt in olovligen eller, om det är
            bostad, annars vägrar att på tillsägelse lämna denna.
          </note>
          <note n="02624390">
            Herr talman! Bengt Harding Olson har i motion
          </note>
          <note n="0619fd02">
            L603 tagit upp frågan om skadeståndsansvar vid nödvärn. I motionen
            hänvisas till översynen av den straffrättsliga regleringen av
            just nödvärn.
          </note>
          <note n="a593aaf7">
            Utskottet vill med anledning av vad som anförts i motionen peka
            på att det finns vissa grundläggande skillnader mellan straffrättens
            och skadeståndsrättens uppbyggnad. Inom straffrätten gäller legalitetsprincipen,
            som innebär att det krävs ett stadgande i lag eller i annan författning
            för att en handling skall kunna utgöra brott och således kunna
            leda till utdömande av en straffrättslig påföljd. På grund härav
            föreligger behov av en detaljerad reglering även av de omständigheter,
            t.ex. nödvärn, som utesluter straffrättsligt ansvar. Inom skadeståndsrätten
            gäller inte legalitetsprincipen på samma sätt som inom straffrätten.
            Skadeståndsansvarets yttersta omfattning bestäms av allmänna rättsprinciper
            och generella ansvarsregler.
          </note>
          <note n="43e4a256">
            Bedömningen i ett enskilt fall av frågan om skadeståndsskyldighet
            föreligger får ske med hänsyn till det ansvar som enligt författning
            eller allmänna rättsprinciper kan utkrävas. I linje härmed torde
            inte heller de omständigheter som utesluter skadeståndsansvar
            närmare kunna preciseras i lag, även om utgångspunkten för bedömningen
            i många enskilda fall kan tas i den straffrättsliga regleringen
            av grunderna för ansvarsfrihet.
          </note>
          <note n="4d9e47ec">
            Mot bakgrund av det anförda kan utskottet för sin del inte finna
            skäl för en sådan översyn som begärs i motionen. Utskottet avstyrker
            därför bifall också till denna motion.
          </note>
          <note n="f578522c">
            Herr talman! Med detta föreslår jag bifall till utskottets hemställan.
          </note>
          <note n="ad9b579a">
            Anf. 119 BENGT HARDING OLSON (fp)
          </note>
          <note n="7d385ad0">
            Herr talman! Jag har naturligtvis insett att Bengt
          </note>
          <note n="738a4a5c">
            Kronblad skulle vara nöjd med utskottets utlåtande.
          </note>
          <note n="37dbe040">
            Men jag skall ändå litet mer personligen ställa några frågor
            till Bengt Kronblad. Jag börjar med myndighetsoffer.
          </note>
          <note n="7276cfde">
            Är Bengt Kronblad verkligen nöjd med den lag som finns nu eller
            tycker han att den är fel? Min utgångspunkt är att oskyldigt drabbade
            medborgare skall få ersättning vid felaktig myndighetsverksamhet.
          </note>
          <note n="4b8474af">
            Ställer Bengt Kronblad upp på detta?
          </note>
          <note n="0e96adad">
            Beträffande nödvärnsfallen vill jag också ställa en fråga. Tycker
            Bengt Kronblad att det är viktigt att medborgare som hamnar i
            en nödvärnssituation också vet om de kan drabbas av skadeståndskrav,
            även om de slipper straff?
          </note>
          <note n="05a910ed">
            Detta tycker jag är några frågor som är utomordentligt viktiga.
            För, som jag har sagt, det här handlar om grundläggande frågor
            i ett rättssamhälle. Jag väntar med spänt intresse på vilka svar
            Bengt Kronblad skall lämna.
          </note>
          <note n="652bd156">
            Anf. 120 BENGT KRONBLAD (s)
          </note>
          <note n="2c55467c">
            Herr talman! I princip kan vi vara fullständigt överens om att
            den som vidtar åtgärder, nödvärn eller annat, självklart inte
            skall bli lidande av sina insatser.
          </note>
          <note n="06ac709d">
            Det är den principiella delen. Bengt Harding Olson inledde också
            sitt anförande med att hävda de mänskliga rättigheterna och det
            är en självklarhet.
          </note>
          <note n="7f7ff681">
            Jag vill gärna litet grand kommentera fallet Halvar
          </note>
          <note n="a5fc9f4f">
            Alvgard. Som tur är för Bengt Harding Olsons aktivitet i riksdagen
            finns detta fall. Det är intressant att se att Bengt Harding Olson
            återigen börjat engagera sig så kraftfullt i detta. Så var också
            fallet fram till 1991, då Bengt Harding Olson var mycket aktiv.
            Men först efter 1994 års val har han återigen engagerat sig både
            med motioner och direkta frågor till justitieministern.
          </note>
          <note n="68476064">
            Jag instämmer gärna i justitieministerns kommentar till Bengt
            Harding Olson från den 6 februari: Det är tydligt och klart att
            tilltron till den socialdemokratiska regeringens möjligheter att
            lösa sådana problem är betydligt större, då Bengt Harding Olson
            låg ganska lågt under den treåriga period när vi hade borgerlig
            regering.
          </note>
          <note n="4ce4b7de">
            Anf. 121 BENGT HARDING OLSON (fp)
          </note>
          <note n="130a052c">
            Herr talman! Det är beklagligt att jag inte fick svar på någon
            fråga, utan bara fick ett raljerande över att det här ärendet
            faktiskt missköttes av den borgerliga regeringen. Det är rätt.
            Men det betyder väl inte att inte den socialdemokratiska regeringen
            skall göra någonting. Därför vill jag än en gång påpeka detta.
          </note>
          <note n="da6c455c">
            Vad är det för fel på utgångspunkten, Bengt Kronblad, att varje
            oskyldig medborgare som drabbas av felaktig myndighetsverksamhet
            bör få skadestånd utan en massa undanflykter?
          </note>
          <note n="c46bb884">
            Jag kan väl passa på att nämna också att jag inte är nöjd med
            utredningens förslag. Jag vill att man skall gå mycket längre.
            Men det är en annan debatt.
          </note>
          <note n="9f1f0807">
            I nödvärnsfallen är det oerhört viktigt att människor som har
            hamnat i en sådan situation vet vad som gäller skadeståndsrättsligt.
            Bengt Kronblad skall slippa frågan om han känner till rättsläget.
            Jag vet svaret.
          </note>
          <note n="b9d4aca0">
            Det verkliga svaret är att ingen människa känner till den rättsliga
            situationen, om man drabbas av skadeståndskrav eller inte om man
            är i nödvärnssituation.
          </note>
          <note n="8522586d">
            Därför kan inte heller Bengt Kronblad svara, han skall slippa
            min fråga.
          </note>
          <note n="2871a903">
            Det är oerhört viktigt och, som jag säger, det är en angelägenhet
            som det borde föreligga enighet om, att ett välfärdssamhälle förutsätter
            ett rättssamhälle. Där får inga, jag poängterar inga offer känna
            sig nonchalerade eller bortglömda. Sådan är situationen just nu
            beträffande de två offerkategorier som jag har nämnt.
          </note>
          <note n="8d829b00">
            Anf. 122 BENGT KRONBLAD (s)
          </note>
          <note n="9b3936ae">
            Herr talman! Jag vill gärna hänvisa till det jag sade i mitt
            förra inlägg, att såväl de som gör nödvärnsinsatser som de som
            kan bli utsatta för andra skador självklart skall ha sitt skydd
            i olika delar. Jag förstår dock inte Bengt Harding Olsons sätt
            att resonera när han undrar vad socialdemokraterna gör. I utskottets
            betänkande skriver vi fullständigt klart att det är en kommitté
            som arbetar med det här. Enligt utskottets mening kommer resultatet
            av den beredning som nu pågår att behandlas när ärendet ligger
            på riksdagens bord, med andra ord så pågår det här arbetet.
          </note>
          <note n="e45f4198">
            Samma sak gäller också den andra frågan. Där pågår det ett beredningsarbete.
            Vi kommer under de närmaste åren här i riksdagen att ha möjlighet
            att ta fram en ny lagstiftning som jag hoppas också kommer att
            tillfredsställa Bengt Harding Olsons uppfattningar i de här frågorna.
          </note>
          <note n="8110e6ee">
            Anf. 123 BENGT HARDING OLSON (fp)
          </note>
          <note n="1633dd83">
            Herr talman! Tack så mycket för det beskedet,
          </note>
          <note n="99c23ef5">
            Bengt Kronblad. Jag uppskattar verkligen att det kommer ett lagförslag.
            Vi behöver inte träta om vem som har gjort sig skyldig till dröjsmålet
            i det här läget.
          </note>
          <note n="94d26198">
            Jag är glad över att förslaget kommer.
          </note>
          <note n="ee7ceab7">
            Men det som är ännu mer intressant är naturligtvis vad propositionen
            innehåller. Då har vi en metod här i riksdagen, vilken kan starkt
            ifrågasättas, att vi inte skall tala om hur vi tycker att den
            kommande lagen och den kommande propositionen skall se ut.
          </note>
          <note n="24dd4e5c">
            Jag tycker att det vore en styrka om vi oftare från den här kammaren
            talade om vad vi ville, så att Rosenbad vet det. Det är därför
            som jag har reserverat mig. Det är därför jag talar om hur myndighetsoffer
            skall hanteras i det här landet. Jag talar om och menar: Oskyldigt
            drabbade myndighetsoffer skall hållas skadeslösa. Det tycker jag
            att den här propositionen skall innefatta. Lagutskottet borde
            ha tagit chansen och talat om för regeringen att så vill vi ha
            det.
          </note>
          <note n="dbc81f87">
            Jag ställer frågan än en gång till Bengt Kronblad:
          </note>
          <note n="661fbd87">
            Ställer Bengt Kronblad upp på den grundläggande självklara rättssäkerhetsprincipen
            att myndighetsoffer som oskyldigt drabbas av felaktig myndighetsverksamhet
            skall ha rätt till skadestånd? Eller skall de inte ha det?
          </note>
          <note n="1a441879">
            Anf. 124 BENGT KRONBLAD (s)
          </note>
          <note n="34c79dd1">
            Herr talman! Vi har nu att behandla ett antal motioner. Med anledning
            av de motionerna har vi hänvisat till att det pågår ett beredningsarbete.
            Riksdagen kommer av regeringen att få ett underlag till beslut.
          </note>
          <note n="51f39f11">
            Något utskottsinitiativ som eventuellt skulle kunna tidigarelägga
            den här lagstiftningen någon vecka kan vi inte ha något behov
            av.
          </note>
          <note n="9515b6a5">
            Däremot är det fullständigt klart att vad lagen slutligen kommer
            att innehålla, ja, det kommer lagutskottet att vara delaktigt
            i att skriva inför riksdagens beslut. Sitter Bengt Harding Olson
            kvar i lagutskottet vid det tillfället har Bengt Harding Olson
            också möjlighet att aktivt delta i det arbetet. Det är fördelen
            med att ha en socialdemokratisk regering, för under den borgerliga
            perioden fick Bengt Harding Olson inte ens fram någonting att
            diskutera i utskottet. Där är skillnaden, Bengt Harding Olson.
          </note>
          <note n="80d4310c">
            Överläggningen var härmed avslutad.
          </note>
          <note n="e173cfe9">
            Beslut
          </note>
          <note n="76a14aed">
            SfU6 Tvåpartsprocess
          </note>
          <note n="161957ec">
            Mom. 1 (partsställningen)
          </note>
          <note n="57da5075">
            1. utskottet
          </note>
          <note n="9737984f">
            2. res. (v)
          </note>
          <note n="87fadf39">
            Votering:
          </note>
          <note n="fba479fa">
            290 för utskottet
          </note>
          <note n="853da3ce">
            17 för res.
          </note>
          <note n="f471ff8e">
            42 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="fdbbccd4">
            För utskottet: 143 s, 72 m, 21 c, 23 fp, 17 mp, 14
          </note>
          <note n="ad312af8">
            kds
          </note>
          <note n="6dc1f6cf">
            För res.: 17 v
          </note>
          <note n="6234165a">
            Frånvarande: 18 s, 8 m, 6 c, 3 fp, 5 v, 1 mp, 1 kds
          </note>
          <note n="f12d61ac">
            Övriga moment
          </note>
          <note n="2189aaaf">
            Kammaren biföll utskottets hemställan.
          </note>
          <note n="1f346552">
            KU26 Nya bestämmelser för traktaments- och reseersättning m.m.
            till riksdagens
          </note>
          <note n="b99643f7">
            ledamöter
          </note>
          <note n="e4279b2b">
            Mom. 8 (kostnadsersättning och viss teknisk utrustning)
          </note>
          <note n="57da5075">
            1. utskottet
          </note>
          <note n="c09a500a">
            2. res. 3 (v, mp)
          </note>
          <note n="87fadf39">
            Votering:
          </note>
          <note n="bbc9a54b">
            291 för utskottet
          </note>
          <note n="4e9b41e4">
            17 för res. 3
          </note>
          <note n="e7def480">
            4 avstod
          </note>
          <note n="e133cf03">
            37 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="f77bde86">
            För utskottet: 145 s, 74 m, 22 c, 23 fp, 13 v, 14
          </note>
          <note n="ad312af8">
            kds
          </note>
          <note n="f3634e0e">
            För res. 3: 1 v, 16 mp
          </note>
          <note n="346479ac">
            Avstod: 3 v, 1 mp
          </note>
          <note n="09b325ea">
            Frånvarande: 16 s, 6 m, 5 c, 3 fp, 5 v, 1 mp, 1 kds
          </note>
          <note n="f12d61ac">
            Övriga moment
          </note>
          <note n="2189aaaf">
            Kammaren biföll utskottets hemställan.
          </note>
          <note n="3355eea3">
            FiU7 Information och resultatstyrning
          </note>
          <note n="2189aaaf">
            Kammaren biföll utskottets hemställan.
          </note>
          <note n="3ca6912f">
            FiU11 Kredit knuten till det statliga riskfinansieringssystemet
          </note>
          <note n="2189aaaf">
            Kammaren biföll utskottets hemställan.
          </note>
          <note n="0d6a62e1">
            JuU15 Vissa processrättsliga frågor
          </note>
          <note n="bd63d566">
            Mom. 1 (kyrkofrid)
          </note>
          <note n="57da5075">
            1. utskottet
          </note>
          <note n="8c792912">
            2. res. (v, mp, kds)
          </note>
          <note n="87fadf39">
            Votering:
          </note>
          <note n="839ec853">
            262 för utskottet
          </note>
          <note n="1f415e05">
            50 för res.
          </note>
          <note n="e133cf03">
            37 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="ca33929c">
            För utskottet: 144 s, 74 m, 22 c, 22 fp
          </note>
          <note n="8ddd0fca">
            För res.: 1 fp, 18 v, 17 mp, 14 kds
          </note>
          <note n="caa351ec">
            Frånvarande: 17 s, 6 m, 5 c, 3 fp, 4 v, 1 mp, 1 kds
          </note>
          <note n="f12d61ac">
            Övriga moment
          </note>
          <note n="2189aaaf">
            Kammaren biföll utskottets hemställan.
          </note>
          <note n="30aea51d">
            JuU17 En ny lag om domstolsärenden
          </note>
          <note n="4807c687">
            Mom. 1 (fakultativ eller obligatorisk vittnesed)
          </note>
          <note n="57da5075">
            1. utskottet
          </note>
          <note n="b8437b81">
            2. res. 1 (m, c, fp, kds)
          </note>
          <note n="87fadf39">
            Votering:
          </note>
          <note n="c9ba2e1f">
            179 för utskottet
          </note>
          <note n="e9c81d2d">
            134 för res. 1
          </note>
          <note n="4324089f">
            36 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="ce49d489">
            För utskottet: 145 s, 17 v, 17 mp
          </note>
          <note n="c1398260">
            För res. 1: 74 m, 22 c, 23 fp, 1 v, 14 kds
          </note>
          <note n="2ac7eb3f">
            Frånvarande: 16 s, 6 m, 5 c, 3 fp, 4 v, 1 mp, 1 kds
          </note>
          <note n="951508f5">
            Mom. 2 (ersättning för rättegångskostnad)
          </note>
          <note n="57da5075">
            1. utskottet
          </note>
          <note n="83e13ae3">
            2. res. 2 (m, c, fp, mp, kds)
          </note>
          <note n="87fadf39">
            Votering:
          </note>
          <note n="31bf17f0">
            163 för utskottet
          </note>
          <note n="c320c47f">
            150 för res. 2
          </note>
          <note n="4324089f">
            36 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="eb1f00d5">
            För utskottet: 145 s, 18 v
          </note>
          <note n="ff526833">
            För res. 2: 74 m, 22 c, 23 fp, 17 mp, 14 kds
          </note>
          <note n="2ac7eb3f">
            Frånvarande: 16 s, 6 m, 5 c, 3 fp, 4 v, 1 mp, 1 kds
          </note>
          <note n="f12d61ac">
            Övriga moment
          </note>
          <note n="2189aaaf">
            Kammaren biföll utskottets hemställan.
          </note>
          <note n="dcff7a41">
            LU18 Familjerättsliga frågor
          </note>
          <note n="20cf90db">
            Mom. 5 (registrering utomlands)
          </note>
          <note n="b5b46d1c">
            Propositioner ställdes först beträffande utskottets hemställan
            och därefter i fråga om motiveringen.
          </note>
          <note n="94074cab">
            Hemställan:
          </note>
          <note n="25def3b4">
            1. utskottets hemställan
          </note>
          <note n="6579c94c">
            2. hemställan i res. 3 (v, mp)
          </note>
          <note n="87fadf39">
            Votering:
          </note>
          <note n="b54ff931">
            274 för utskottet
          </note>
          <note n="0eb3b758">
            36 för res. 3
          </note>
          <note n="17943fe7">
            3 avstod
          </note>
          <note n="4324089f">
            36 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="e3fe4e79">
            För utskottet: 145 s, 74 m, 21 c, 20 fp, 14
          </note>
          <note n="ad312af8">
            kds
          </note>
          <note n="8cc0cd11">
            För res. 3: 1 c, 18 v, 17 mp
          </note>
          <note n="a30e205a">
            Avstod: 3 fp
          </note>
          <note n="2ac7eb3f">
            Frånvarande: 16 s, 6 m, 5 c, 3 fp, 4 v, 1 mp, 1 kds
          </note>
          <note n="132ee985">
            Motiveringen:
          </note>
          <note n="30ab6409">
            Godkännande av
          </note>
          <note n="ae719d57">
            1. utskottets motivering
          </note>
          <note n="c8c59d2b">
            2. motiveringen i res. 2 (fp)
          </note>
          <note n="87fadf39">
            Votering:
          </note>
          <note n="ea0527ee">
            269 för utskottet
          </note>
          <note n="49da60f9">
            29 för res. 2
          </note>
          <note n="05e66067">
            11 avstod
          </note>
          <note n="2f78cc58">
            40 frånvarande
          </note>
          <note n="20fd50da">
            Kammaren godkände utskottets motivering.
          </note>
          <note n="cfe25b0b">
            Partivis fördelning av rösterna:
          </note>
          <note n="c57b3bf9">
            För utskottet: 145 s, 74 m, 21 c, 1 fp, 10 v, 4 mp,
          </note>
          <note n="22ee3669">
            14 kds
          </note>
          <note n="afc8fa85">
            För res. 2: 22 fp, 7 v
          </note>
          <note n="006f44a1">
            Avstod: 1 c, 10 mp
          </note>
          <note n="ea22d234">
            Frånvarande: 16 s, 6 m, 5 c, 3 fp, 5 v, 4 mp, 1 kds
          </note>
          <note n="064cb3cb">
            Mom. 6 (nordisk partnerskapskonvention)
          </note>
          <note n="57da5075">
            1. utskottet
          </note>
          <note n="d1b2e85b">
            2. res. 4 (v, mp)
          </note>
          <note n="87fadf39">
            Votering:
          </note>
          <note n="f869d6fb">
            273 för utskottet
          </note>
          <note n="02a2c673">
            36 för res. 4
          </note>
          <note n="313acd71">
            1 avstod
          </note>
          <note n="f1364b8a">
            39 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="237bda69">
            För utskottet: 144 s, 73 m, 21 c, 22 fp, 13 kds
          </note>
          <note n="7e215a7b">
            För res. 4: 1 c, 18 v, 17 mp
          </note>
          <note n="3ee8be1f">
            Avstod: 1 fp
          </note>
          <note n="fdedd5f6">
            Frånvarande: 17 s, 7 m, 5 c, 3 fp, 4 v, 1 mp, 2 kds
          </note>
          <note n="3a55ca48">
            Mom. 7 (sambor av samma kön)
          </note>
          <note n="57da5075">
            1. utskottet
          </note>
          <note n="713661e4">
            2. res. 5 (v, mp)
          </note>
          <note n="87fadf39">
            Votering:
          </note>
          <note n="2f56e7cc">
            276 för utskottet
          </note>
          <note n="77d76512">
            36 för res. 5
          </note>
          <note n="e133cf03">
            37 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="8f1c34f3">
            För utskottet: 145 s, 74 m, 21 c, 22 fp, 14 kds
          </note>
          <note n="72bd4767">
            För res. 5: 1 c, 18 v, 17 mp
          </note>
          <note n="8af55f60">
            Frånvarande: 16 s, 6 m, 5 c, 4 fp, 4 v, 1 mp, 1 kds
          </note>
          <note n="f12d61ac">
            Övriga moment
          </note>
          <note n="2189aaaf">
            Kammaren biföll utskottets hemställan.
          </note>
          <note n="a22dde4e">
            LU19 Franchising och rättsligt fel vid köp
          </note>
          <note n="5db2e1cc">
            Återförvisningsyrkande (m)
          </note>
          <note n="f603dde0">
            För bifall räckte att en tredjedel av de röstande anslöt sig
            till detta.
          </note>
          <note n="a5713a33">
            Talmannen konstaterade att mindre än en tredjedel av de röstande
            hade bifallit återförvisningsyrkandet.
          </note>
          <note n="d4103fa1">
            Kammaren hade således avslagit återförvisningsyrkandet med acklamation.
          </note>
          <note n="99b09808">
            Mom. 1 (franchising)
          </note>
          <note n="57da5075">
            1. utskottet
          </note>
          <note n="9737984f">
            2. res. (v)
          </note>
          <note n="87fadf39">
            Votering:
          </note>
          <note n="bbc9a54b">
            291 för utskottet
          </note>
          <note n="1a756d6a">
            20 för res.
          </note>
          <note n="9cb2b7a4">
            2 avstod
          </note>
          <note n="4324089f">
            36 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="1e8ba2ff">
            För utskottet: 143 s, 73 m, 22 c, 23 fp, 16 mp, 14
          </note>
          <note n="ad312af8">
            kds
          </note>
          <note n="67443bbe">
            För res.: 2 s, 18 v
          </note>
          <note n="b596b1f2">
            Avstod: 1 m, 1 mp
          </note>
          <note n="2ac7eb3f">
            Frånvarande: 16 s, 6 m, 5 c, 3 fp, 4 v, 1 mp, 1 kds
          </note>
          <note n="42868e67">
            Mom. 2 (rättsligt fel)
          </note>
          <note n="80669b9a">
            Yrkanden:
          </note>
          <note n="57da5075">
            1. utskottet
          </note>
          <note n="7f859e1a">
            2. det under överläggningen framställda andrahandsyrkandet (m)
          </note>
          <note n="8387b7d2">
            Kammaren biföll utskottets hemställan med acklamation
          </note>
          <note n="cbd18331">
            LU20 Ersättningsrättsliga frågor
          </note>
          <note n="df55329a">
            Mom. 1 (det allmännas skadeståndsansvar)
          </note>
          <note n="57da5075">
            1. utskottet
          </note>
          <note n="07b09a15">
            2. res. 1 (fp)
          </note>
          <note n="87fadf39">
            Votering:
          </note>
          <note n="bbc9a54b">
            291 för utskottet
          </note>
          <note n="04814cb3">
            22 för res. 1
          </note>
          <note n="4324089f">
            36 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="f5dcfd6e">
            För utskottet: 145 s, 74 m, 22 c, 1 fp, 18 v, 17 mp,
          </note>
          <note n="22ee3669">
            14 kds
          </note>
          <note n="5042df9f">
            För res. 1: 22 fp
          </note>
          <note n="2ac7eb3f">
            Frånvarande: 16 s, 6 m, 5 c, 3 fp, 4 v, 1 mp, 1 kds
          </note>
          <note n="13a4e0d3">
            Mom. 4 (skadeståndsansvar vid nödvärn)
          </note>
          <note n="57da5075">
            1. utskottet
          </note>
          <note n="25114601">
            2. res. 2 (fp)
          </note>
          <note n="87fadf39">
            Votering:
          </note>
          <note n="fba479fa">
            290 för utskottet
          </note>
          <note n="90f6f24b">
            23 för res. 2
          </note>
          <note n="4324089f">
            36 frånvarande
          </note>
          <note n="2189aaaf">
            Kammaren biföll utskottets hemställan.
          </note>
          <note n="cfe25b0b">
            Partivis fördelning av rösterna:
          </note>
          <note n="5d1aae33">
            För utskottet: 145 s, 74 m, 22 c, 18 v, 17 mp, 14
          </note>
          <note n="ad312af8">
            kds
          </note>
          <note n="244e2a6e">
            För res. 2: 23 fp
          </note>
          <note n="2ac7eb3f">
            Frånvarande: 16 s, 6 m, 5 c, 3 fp, 4 v, 1 mp, 1 kds
          </note>
          <note n="f12d61ac">
            Övriga moment
          </note>
          <note n="2189aaaf">
            Kammaren biföll utskottets hemställan.
          </note>
          <note n="29ee388b">
            Beslut om samlad votering
          </note>
          <note n="7fabca4b">
            På förslag av tredje vice talmannen medgav kammaren att kulturutskottets
            betänkande KrU11, utbildningsutskottets betänkande UbU7 och trafikutskottets
            betänkande TU14 fick avgöras i ett sammanhang efter avslutad debatt.
          </note>
          <note n="6c9eaed0">
            Meddelande om fredagen den 29 mars
          </note>
          <note n="9f75b770">
            Tredje vice talmannen meddelade att utöver torsdagens aktuella
            debatt och frågestund uppgick den anmälda talartiden för ärendebehandling
            till över 7
          </note>
          <note n="c3d1725c">
            timmar och att det därför skulle finnas anledning att anta att
            ärendebehandlingen måste slutföras under fredagen.
          </note>
          <note n="4d1cf0c6">
            Meddelande om information från regeringen
          </note>
          <note n="e9999bbf">
            Tredje vice talmannen meddelade att fredagen den 29 mars kl.
            9.00 skulle justitieminister Laila Freivalds lämna information
            om förhandslingsläget beträffande Sveriges deltagande i Schengensamarbetet.
          </note>
          <note n="27ac536e">
            18 § Jämställd idrott, m.m.
          </note>
          <note n="143a9076">
            Föredrogs
          </note>
          <note n="86c5d88d">
            Kulturutskottets betänkande 1995/96:KrU11
          </note>
          <note n="8a8d1aa0">
            Jämställd idrott, m.m.
          </note>
          <note n="61d81d1f">
            Anf. 125 EWA LARSSON (mp)
          </note>
          <note n="7426eb98">
            Herr talman! Vid riksidrottsmötet i slutet av föregående år fick
            frågan om jämställd idrott sitt stora genombrott. Diskussionen
            om jämställd idrott har förts inom Riksidrottsförbundet under
            många år. Man har även en jämställdhetsplan, osv. Många här i
            riksdagen har också motionerat om jämställd idrott.
          </note>
          <note n="af2ce6fb">
            Vid föregående års riksmöte höjdes ribban, och målen för jämställd
            idrott skall nu klargöras. I kulturutskottets betänkande formuleras
            en mycket positiv inställning till de motioner om jämställd idrott
            som lades fram vid föregående motionstillfälle. Mycket av det
            som tas upp i motionerna finns också med i Fritidsutredningens
            delbetänkande som nu är ute på remiss.
          </note>
          <note n="932c7622">
            Jämställdhet kan uttryckas på flera sätt. Åtgärder kan formuleras
            konkret eller uttryckas som allmän välvillighet. Eftersom jag
            tycker att det finns öppningar för flera tolkningar vill jag gärna
            förtydliga hur
          </note>
          <note n="45259153">
            Miljöpartiet ser på jämställd idrott.
          </note>
          <note n="4977308a">
            Flickor och kvinnor måste duga som de är. Ingen skall behöva
            ändra sig för att få tillgång till de offentliga pengar som i
            dag går till fritidssektorn. Fritid måste även fortsättningsvis
            vara just fri tid, organiserad utifrån fria val. Förändringar
            vad avser jämlik tillgång på t.ex. träningstider är på gång ute
            i kommunerna. Men jämställdhet handlar främst om konkret omfördelning
            av pengar. Det ekonomiska stödet skall fördelas på ett sådant
            sätt så att flickor får stöd för den idrott de faktiskt utövar.
            De skall inte behöva göra om sig.
          </note>
          <note n="754cc565">
            Den vanligast tjejsporten är ridsport. Men fortfarande är det
            mer än tre gånger så dyrt att utöva ridsport som t.ex. ishockey.
            Om ridsporten dessutom beläggs med moms - EU-direktiven kan tolkas
            så -
          </note>
          <note n="61dae303">
            minskar möjligheterna av ekonomiska skäl än mer för flickor att
            utöva den idrott de älskar allra mest. Ridsporten är en stor folkrörelse
            i Sverige. Jag vill se konkreta förslag på hur denna sport skall
            gynnas.
          </note>
          <note n="1f8d08ef">
            Glöm inte att ett övergripande mål för statsbidragen till föreningslivet
            är att främja jämställdhet mellan könen. Rekryteringen av nya
            medlemmar har minskat de senaste åren. I vissa avseenden har den
            också stagnerat. Det är framför allt andra verksamheter som lockar
            flickor och kvinnor.
          </note>
          <note n="55b67695">
            I Fritidsutredningens delbetänkande konstateras också att det
            är svårt att definiera vad flickors och kvinnors fritid är för
            någonting. Många flickor väljer en fritidsverksamhet som t.ex.
            dans eller motionsgymnastik på gym i stället för bandy och basket.
            Hela fritids- och idrottsbegreppet måste därför omdefinieras för
            att kunna bli jämställt. Även om pengar satsas på fritidsverksamhet
            som vänder sig till båda könen, är det inte ovanligt att formerna
            och ledningen av en fritidsverksamhet utgår från värderingar som
            inte alltid överensstämmer med flickors och kvinnors behov, eller
            ens deras intressen.
          </note>
          <note n="9fa109c7">
            Ökad kunskap, som utredningen Kön, makt och kunskap bidrar med,
            och ökad vilja till konkret omfördelning av pengar måste till.
            Jag hoppas innerligt att dessa förändringar inte ligger alltför
            långt fram i tiden.
          </note>
          <note n="1cbc6a76">
            Anf. 126 LARS LILJA (s)
          </note>
          <note n="3be9fb02">
            Herr talman! Jag skall fatta mig kort. Frågorna i kulturutskottets
            betänkande KrU11 om jämställd idrott m.m. har i stor samstämmighet
            behandlats av utskottet, och har som synes inte resulterat i några
            reservationer.
          </note>
          <note n="18b7fbcf">
            Som utskottsföreträdare anser jag att jämställdhetsfrågorna inom
            idrotten är mycket viktiga. Utskottet har klargjort detta i föreliggande
            betänkande, och även vid tidigare behandling av dessa frågor.
          </note>
          <note n="14d1976b">
            De frågor som tas upp i det särskilda yttrandet om idrottsrörelsens
            jämställdhetsmål m.m. behandlas i den s.k. Fritidsutredningen,
            som nu är ute på remiss.
          </note>
          <note n="0182ce4d">
            Utskottet anser därför att resultatet av utredningens slutbetänkande
            inte bör föregripas.
          </note>
          <note n="e4e03d0d">
            Jag yrkar därför bifall till utskottets enhälliga hemställan
            som helhet i betänkandet.
          </note>
          <note n="5db1a132">
            Anf. 127 CHARLOTTA L
          </note>
          <note n="1137646b">
            BJÄLKEBRING (v)
          </note>
          <note n="52b4d1dd">
            Herr talman! Utskottets avslag på motionerna är inte ett uttryck
            för att dessa inte är bra, precis som
          </note>
          <note n="5d69c795">
            Lars Lilja sade. De avslogs därför att det var formellt riktigt
            att göra så, med hänvisning till den praxis som finns, och med
            anledning av att frågorna kommer att behandlas när propositionen,
            som bygger på Fritid i förändring, kommer.
          </note>
          <note n="850cef39">
            Därmed inte sagt att frågan är mindre viktig.
          </note>
          <note n="9490ee40">
            Riksidrottsförbundet har långt kvar innan de fastlagda målen
            är uppfyllda. Även om utredningen Fritid i förändring är en bra
            beskrivning av läget, är risken stor att de ekonomiska frågorna
            återigen sätter krokben för den vilja vi politiker har att få
            en rättvis fördelning av medel inom idrotten. Fördelningen skall
            vara rättvis i flera avseenden, t.ex. för män och kvinnor, invandrare
            och svenskar, handikappade och icke handikappade.
          </note>
          <note n="04d86c1c">
            Det är viktigt att få minoritetsgruppers situation belyst. I
            Fritidsutredningen tar man på s. 123 upp invandrarnas situation.
            Idrott är ett sätt för de här grupperna att komma in i det svenska
            samhället. Att använda idrotten för att motarbeta främlingsfientlighet
            tror jag är en bra metod. Idrott finns ju nästan överallt i världen,
            och dess språk är universellt. Detta gör att språk och etnisk
            bakgrund inte har någon betydelse för den som vill göra sig gällande.
            Man kan därför genom idrotten visa att man duger och bli respekterad
            som man är. Med anledning av detta avser jag att återkomma i budgetarbetet
            med krav på särskilda satsningar på idrott som en hjälp till integration.
          </note>
          <note n="514c31cb">
            Jag vill passa på att fråga om någon av de socialdemokratiska
            ledamöterna här vet när den proposition som skall bygga på betänkandet
            Fritid i förändring väntas komma. Kanske kan Lars Lilja, som har
            varit uppe i debatten, svara på det.
          </note>
          <note n="499f067e">
            Fritidsutredningen kom bl.a. fram till att stat och kommun satsar
            mer på idrott än på kultur, mer på anläggningar än på fritidsgårdar
            och mer på pojkar än på flickor. Så borde det faktiskt inte vara.
            Därför föreslår man bl.a. vad gäller statlig verksamhet
          </note>
          <note n="859a5980">
            - att jämställdhet skall vara ett övergripande mål i statens
            bidrag och övríga styrmedel inom fritidsområdet och
          </note>
          <note n="3d3d351c">
            - att riktlinjer för statlig fritidspolitik utformas och att
            denna utgår från jämställdhet.
          </note>
          <note n="16b43439">
            Vad gäller kommunerna föreslår man
          </note>
          <note n="5644389b">
            - att kommunerna skall genomföra kultur- och fritidsvaneundersökningar,
          </note>
          <note n="091b1337">
            - att jämställdhetskonsekvensanalyser görs vid den kommunala
            fysiska planeringen vid såväl nysom om- och tillbyggnation och
          </note>
          <note n="b9ea2dc0">
            - att kommunerna prövar självförvaltningsorgan för att eftersöka
            en bred medborgerlig och tvärsektoriell sammansättning.
          </note>
          <note n="0c75415d">
            Herr talman! Listan kan göras lång, och Fritidsutredningen tar
            upp många goda förslag till förbättringar. Jag vill därför upprepa
            frågan om när propositionen kommer, så att vi verkligen på allvar
            kan börja arbeta med de här så viktiga frågorna.
          </note>
          <note n="e14137be">
            Jag yrkar bifall till utskottets hemställan.
          </note>
          <note n="80d4310c">
            Överläggningen var härmed avslutad.
          </note>
          <note n="bbf9d446">
            (Beslut fattades efter 20 §.)
          </note>
          <note n="74fac416">
            19 § Tilläggsbudget m.m.
          </note>
          <note n="143a9076">
            Föredrogs
          </note>
          <note n="708cbfed">
            Utbildningsutskottets betänkande 1995/96:UbU7
          </note>
          <note n="5a1d777c">
            Tilläggsbudget m.m. (prop. 1995/96:105 delvis)
          </note>
          <note n="ccab7ff3">
            Anf. 128 BRITT-MARIE DANESTIG-
          </note>
          <note n="e96513c0">
            OLOFSSON (v)
          </note>
          <note n="3300f0d3">
            Herr talman! Jag har tillsammans med ledamöter från Folkpartiet,
            Kristdemokraterna och Miljöpartiet fogat ett särskilt yttrande
            vid utbildningsutskottets betänkande. Bakgrunden till yttrandet
            vill jag gärna helt kort redogöra för här i kammaren i dag.
          </note>
          <note n="8c60e6ff">
            Vid utbildningsutskottets sammanträde beslutade majoriteten att
            uppskjuta behandlingen av de förslag som gäller anslag under Utbildningsdepartementet
            i tilläggspropositionen liksom även de motioner som väckts i anslutning
            till dessa. Ärendet kommer i stället att tas upp i tilläggsproposition
            nr 2, som har aviserats komma i april månad. Beslut i frågan tas
            inte av riksdagen förrän den 11 juni i år.
          </note>
          <note n="d19e3f86">
            Förre statsministern Ingvar Carlsson talade i samband med regeringsförklaringen
            1994 om vikten av förutsägbarhet och fasta spelregler för att
            kunna säkerställa en hög och jämn kvalitet och en effektiv resursanvändning
            i en verksamhet.
          </note>
          <note n="01349745">
            Jag skulle själv vilja göra tillägget att förutsägbarhet också
            är ett villkor för att de anställda skall känna den trygghet som
            är grunden för ett skapande och kreativt arbete - vilket jag anser
            att utbildning och folkbildning i högsta grad är. Regeringens
            oklara och när det gäller folkhögskolorna rent motsägelsefulla
            budskap försvårar ett effektivt resursutnyttjande och gör att
            planeringen av verksamheten riskerar att bli ryckig.
          </note>
          <note n="28b441ae">
            Såväl inom högskolan som inom komvux och folkbildning har man
            ansträngt sig för att möta de akuta utbildningsbehov för olika
            grupper som uppstått som en följd av det svåra arbetsmarknadsläget.
            Med stort engagemang och omsorg har man åtagit sig den viktiga
            uppgiften att bidra till den kompetenshöjning som enligt samtliga
            politiska partier är en av de mest betydelsefulla grundstenarna
            i kampen mot en alltmer förlamande arbetslöshet. Särskilt folkhögskolorna
            har ansträngt sig till det yttersta för att uppfylla kraven och
            ta ett samhällsansvar - och de har lyckats mycket väl med den
            uppgiften.
          </note>
          <note n="12f78dd5">
            Jag vill här citera några rader ur tidningen Skolvärlden nr 5,
            som kommit nu i mars. Där skriver man:
          </note>
          <note n="04bfac12">
            "En grundläggande tanke för folkhögskolan är att stärka självförtroendet.
            Numera är det inte bondpojkar som behöver få råg i ryggen inför
            fina pojkar i vita mössor; nu gäller det allt oftare luggslitna
            och av livet tilltufsade arbetslösa och sådana som inte känt sig
            hemma i den vanliga skolan. Att plugga utan självförtroende är
            hopplöst. Och självkänslan ökar ju mer man lär sig och ser att
            man klarar av. Att stärka självförtroendet blir därmed den allra
            viktigaste pedagogiken."
          </note>
          <note n="29a95bbb">
            Det är så här folkhögskolan fungerar. Den behövs som ett mycket
            viktigt komplement till annan vuxenutbildning. Dess värre insåg
            inte regeringen detta i den tilläggsproposition som vi nu har
            att behandla.
          </note>
          <note n="110ba541">
            Den föreslog, utan motivering, en 40-procentig nedskärning av
            anslagen till extra utbildningsåtgärder, som riktar sig just till
            de arbetslösa, vilket skulle ha inneburit att många folkhögskolor
            tvingats lägga ned flera av sina kurser.
          </note>
          <note n="de2b480a">
            Det blev en veritabel chock för alla folkbildare.
          </note>
          <note n="ec6200e1">
            Förvirringen ökade när regeringen, nästan samtidigt, i den s.k.
            Perssonplanen, utlovade en jättesatsning på vuxenutbildning med
            70 000 nya platser.
          </note>
          <note n="25a8e583">
            Det är skönt att regeringen nu - och det säger jag med tacksamhet
            - tycks ha kommit på andra och bättre tankar. Genom skolministerns
            uttalanden och också genom det brev som undertecknats av både
            utbildningsutskottets och kulturutskottets ordförande har vad
            jag uppfattar som bindande löften givits att minst lika många
            utbildningsplatser kommer att erbjudas vuxenutbildningen under
            läsåret 1996/97.
          </note>
          <note n="f4aacdc2">
            Min och de andra ledamöternas kritik gäller alltså i nuläget
            inte själva sakfrågan. Vad vi vänder oss emot är den brist på
            samordning och framförhållning som regeringen har visat. Detta
            drabbar utbildningsanordnarna, särskilt folkhögskolorna, hårt.
            Dessa är små arbetsplatser med starkt begränsade ekonomiska resurser,
            och man har inte råd att chansa vare sig då det gäller åtaganden
            för personal eller då det gäller lokaler. Jag kan själv som ordförande
            i en folkhögskolestyrelse bekräfta detta.
          </note>
          <note n="8f8aeaee">
            Jag hoppas nu att vi kan räkna med en förutsägbar och mer stabil
            politik inom det här området och att antalet utbildningsplatser
            kommer att permanentas i större utsträckning än tidigare.
          </note>
          <note n="91cd7c18">
            Anf. 129 INGER DAVIDSON (kds)
          </note>
          <note n="a3f6ead3">
            Herr talman! Också jag vill mycket kort motivera varför vi står
            bakom det särskilda yttrandet vid det betänkande från utbildningsutskottet
            som nu behandlas.
          </note>
          <note n="3f47bd76">
            I partiledardebatten i dag på morgonen räknade statsministern
            upp fyra områden som regeringen i första hand vill satsa på och
            prioritera under den här perioden. Det gällde först satsning på
            utbildning och kompetensutveckling.
          </note>
          <note n="2baffa89">
            Hur ser det då ut i verkligheten? I tilläggsbudgeten i höstas
            föreslog regeringen kraftiga minskningar av de anslag till folkhögskolor
            och komvux som har införts av arbetsmarknadspolitiska skäl, knappast
            på grund av att det arbetsmarknadspolitiska läget har förändrats.
          </note>
          <note n="10147081">
            Utvärderingar visar att regeringen under ett bekymmersamt arbetsmarknadspolitiskt
            läge har kunnat lita till utbildningsanordnarnas förmåga att snabbt
            och flexibelt kunna anordna utbildningar med särskilda arbetsmarknadsmedel.
            De har med råge kunnat fylla de platser som de förväntats bidra
            med. På det sättet har många, både unga och äldre, som annars
            skulle ha gått arbetslösa fått en meningsfull och utvecklande
            uppgift.
          </note>
          <note n="e4dbb69d">
            Reaktionerna på nedskärningarna blev därför stora, inte bara
            här i kammaren - bl.a. från oss kristdemokrater - utan också bland
            dem som, om förslaget hade genomförts, skulle ha tvingats avbryta
            sina studier.
          </note>
          <note n="a40afdf5">
            Det fanns en tydlig risk för att förslaget skulle få samma konsekvenser
            som när regeringen i somras drog in barnstödet för studerande
            med svux och svuxa. En stor grupp av framför allt ensamstående
            mammor tvingades helt enkelt avbryta sina studier med kort varsel.
            Många av dem lever i dag på socialbidrag.
          </note>
          <note n="aa54d2cd">
            På grund av de häftiga reaktionerna har regeringen, via majoriteten
            i utskottet kan man väl säga, dess bättre insett att man var inne
            på fel väg.
          </note>
          <note n="28f7cb2e">
            Man kan inte ge med ena handen, genom att tala om tiotusentals
            nya utbildningsplatser, samtidigt som man med andra handen drar
            in 10 000 platser för dem som allra bäst behöver det kompetenslyft
            som regeringen talar om och som vi gärna vill vara med och bidra
            till.
          </note>
          <note n="2e94a7c5">
            För de studerandes skull är vi kristdemokrater alltså glada över
            att förslaget drogs tillbaka. Ett nytt förslag är nu aviserat
            till vårbudgeten i april.
          </note>
          <note n="3f8852fd">
            För utbildningsanordnarna som skall hålla lokaler i tillräcklig
            mängd och som skall ha framförhållning när det gäller att anställa
            lärare och annan skolpersonal orsakar regeringens ryckighet stora
            problem.
          </note>
          <note n="e1006a56">
            Nu förväntar vi oss dels att de planerade neddragningarna inom
            komvux och folkhögskolorna verkligen inte blir av, dels att långsiktigheten
            blir bättre i kommande förslag. Annars är risken överhängande
            att kvaliteten på undervisningen blir lidande.
          </note>
          <note n="9e1e49ec">
            Anf. 130 JAN BJÖRKMAN (s)
          </note>
          <note n="b6a18e6f">
            Herr talman! När vi nu behandlar det här betänkandet vill jag
            först konstatera att utbildningsutskottet är enigt i dessa frågor.
            Det vi nu har hört berör egentligen i huvudsak ett område som
            hamnar inom kulturutskottets domäner, nämligen folkbildningen
            och anordnarnas situation just nu.
          </note>
          <note n="8572a2d3">
            Med anledning av det som är sagt skulle jag gärna villa säga
            några ord.
          </note>
          <note n="6f7e5fb0">
            En stor satsning på utbildning är gjord under 90-
          </note>
          <note n="87fd8416">
            talet, och den socialdemokratiska regeringen och riksdagen går
            vidare på samma väg, genom att öka utbildningsvolymen. Jag skulle
            vilja citera några rader ur regeringsdeklarationen när det gäller
            satsningen på utbildning eller det som statsministern kallade
            den tredje hörnstenen och det livslånga lärandet. Det står:
          </note>
          <note n="d7b57eaa">
            "Sverige skall konkurrera med hög kompetens, inte med låga löner.
            Idén om det livslånga lärandet skall förverkligas."
          </note>
          <note n="9e8cdab5">
            Och dessutom, litet längre ned:
          </note>
          <note n="2e37a8aa">
            "Ytterligare 100 000 personer skall få möjlighet till reguljär
            utbildning, varav 70 000 i vuxenutbildning. De som hittills har
            fått minst del av samhällets utbildningsresurser skall prioriteras.
            Arbetslösa skall få möjlighet att skaffa sig en gymnasieutbildning."
          </note>
          <note n="96e1ca2e">
            Tydligare signal om regeringens ambitioner på utbildningsområdet
            och starkare markering av utbildning, kunskap och kompetens har
            väl sällan eller aldrig givits.
          </note>
          <note n="7c7e5618">
            Jag tycker också att det är viktigt att konstatera att både de
            som har arbete i dag och de som saknar arbete skall få chansen
            att stärka både sin attraktivitet på arbetsmarknaden och sin roll
            som samhällsmedborgare och få möjlighet till en personlig utveckling.
          </note>
          <note n="958ba7f7">
            Jag tycker, i samband med det som Britt-Marie
          </note>
          <note n="c65c932d">
            Danestig-Olofsson och Inger Davidson har sagt, att det efter
            regeringens signal om en kompletterande tilläggsbudget är rimligt
            att vi i utskottet behandlar de bägge tilläggsbudgetarna i ett
            sammanhang.
          </note>
          <note n="cc3c7cc7">
            Vi har också i utbildningsutskottets betänkande konstaterat att
            regeringen har aviserat ytterligare förslag i april om medel till
            extra utbildningsplatser för hösten 1996. Det har också konstaterats
            i det särskilda yttrande som Britt-Marie Danestig-Olofsson och
            Inger Davidson står bakom att så är fallet. Jag tycker att det
            finns anledning att konstatera att regeringen fullföljer sin stora
            satsning på utbildning.
          </note>
          <note n="c29f61c1">
            Därmed vill jag yrka bifall till hemställan i utbildningsutskottets
            betänkande.
          </note>
          <note n="e8e2c7db">
            Anf. 131 INGER DAVIDSON (kds)
          </note>
          <note n="baf786b7">
            Herr talman! Jag håller med om att det står oerhört vackra ord
            i regeringsförklaringen. Men det jag konstaterar är att de inte
            stämmer överens med det som har hänt.
          </note>
          <note n="910404cd">
            Jag vet också att vi skall debattera den här frågan vid ett senare
            tillfälle, men jag vill ändå markera detta: I regeringsförklaringen
            säger man att man skall satsa på dem som har haft minst tillgång
            till utbildning. Ändå plockar man bort barntillägget så att lågutbildade,
            ensamstående mammor tvingas avbryta sina studier. Dessutom föreslår
            man en nedskärning med 10 000 platser bland de arbetslösa på folkhögskolor
            och komvux. Det rimmar illa med de storslagna orden i regeringsförklaringen.
          </note>
          <note n="7c57371a">
            Jag är som sagt glad att man har dragit tillbaka det senare förslaget.
            Jag skulle önska att man gjorde samma sak när det gäller barntillägget.
          </note>
          <note n="17c487c9">
            Anf. 132 JAN BJÖRKMAN (s)
          </note>
          <note n="77b5e599">
            Herr talman! Som Inger Davidson är väl medveten om var situationen
            efter valet 1994 tyvärr den att
          </note>
          <note n="d99fb7e4">
            40 % av statens budget var ofinansierad. Eftersom
          </note>
          <note n="592cd645">
            Inger Davidsson satt i den regering som hade huvudansvaret för
            detta är det väl bekant.
          </note>
          <note n="b6e435a2">
            Det innebär att vi i dag - till skillnad från vad kds har påstått,
            både i förmiddags och nu - inte har utrymme för att vara alla
            goda gåvors givare utan tyvärr har varit tvingade att vidta besparingsåtgärder
            inom ett stort antal områden. Vi hade gärna sett att vi hade sluppit
            att vidta dessa åtgärder, och så hade kanske varit fallet om vi
            hade varit i ett annat ekonomiskt läge än det som vi befinner
            oss i just nu.
          </note>
          <note n="37ec6b9f">
            Om planeringsläget kan man väl kort säga att det inte är någon
            ovanlig eller obekant situation att skolor inte alltid har de
            goda planeringsförutsättningar som man kanske skulle önska. Det
            hände också under den förra regeringens tid att långsiktiga förslag
            inte kom i budgetpropositionen utan i tilläggsbudgeten under våren,
            så det är inte något nytt.
          </note>
          <note n="504f6771">
            Däremot skulle jag som folkbildare vilja säga att jag av egen
            erfarenhet vet att det finns en en mycket stor förmåga till flexibilitet
            inom folkbildningen och bland anordnarna som bidrar till att vi
            åstadkommer det nationella kompetenslyftet och långsiktigt får
            en ökad satsning på utbildning.
          </note>
          <note n="7b6e1112">
            Jag tror att den signal som regeringen har gett om ytterligare
            utbildningsplatser säkert har gått fram till de anordnare som
            utgör viktiga bidrag i det nationella kompetenslyftet.
          </note>
          <note n="6f1b4dd7">
            Anf. 133 INGER DAVIDSON (kds)
          </note>
          <note n="7615880f">
            Herr talman! Det är lätt att alltid hänvisa till den föregående
            regeringen när man hamnar i trängda lägen, eftersom man då slipper
            att tala om vad man själv gör.
          </note>
          <note n="beccbe1f">
            Det handlar alltid om prioriteringar när man skall spara. Jag
            kan bara ge ett exempel på att man kunde ha handlat annorlunda
            i det läge som vi har i dag.
          </note>
          <note n="10272fd0">
            Regeringen har föreslagit stipendier för basår på
          </note>
          <note n="2a349a44">
            10 000 kronor till enskilda elever som har genomgått en basårsutbildning.
            Samtidigt drar man in barnstödet till framför allt de ensamstående
            mammorna som läser med svux och svuxa.
          </note>
          <note n="29663c41">
            Det tycker jag är en alldeles felaktig prioritering.
          </note>
          <note n="e6ea7a0a">
            Jag vet mycket väl att vi har små ekonomiska resurser och att
            vi måste göra noggranna avvägningar. Men det finns fler sådana
            exempel, och jag beklagar alltså att man sparar i utbildningssammanhang
            på dem som man i ord säger sig vilja värna om.
          </note>
          <note n="9607ea3c">
            Anf. 134 JAN BJÖRKMAN (s)
          </note>
          <note n="1b26a289">
            Herr talman! Om Inger Davidson och hennes kolleger under den
            tid Carl Bildt ledde regeringen hade gjort andra prioriteringar
            än de man gjorde hade vårt lands ekonomiska läge inte varit så
            utsatt som det är i dag.
          </note>
          <note n="681d3500">
            Jag är litet förvånad över att de borgerliga partierna inte hade
            dessa lösningar när de var i regeringsställning utan att de kommer
            med dessa lösningar nu.
          </note>
          <note n="b1641ab3">
            Det som jag tycker är bra nu är att det finns en stark vilja
            både från regeringen och, utgår jag ifrån, från riksdagen att
            satsa väldigt mycket på utbildning, eftersom Sverige behöver det
            för att öka kompetensen och för att öka tillväxtkraften och därmed
            ge underlag för den välfärd som jag utgår från att vi alla vill
            ha.
          </note>
          <note n="b1114123">
            I detta kärva ekonomiska läge har vi tvingats prioritera, och
            vi har då prioriterat satsningar på utbildningsplatser framför
            de sociala studiesystemen. Man kan alltid diskutera om det är
            klokt. Men det är den prioritering som vi i detta läge då resurserna
            inte räcker till allt har tvingats att göra.
          </note>
          <note n="446f933d">
            Anf. 135 BRITT-MARIE DANESTIG-
          </note>
          <note n="e96513c0">
            OLOFSSON (v)
          </note>
          <note n="3aba6937">
            Herr talman! Jag tror att Jan Björkman egentligen håller med
            mig och att han förstår de svårigheter som den lilla utbildningsanordnaren,
            i detta fall exemplifierat med folkhögskolan, har när den utsätts
            för så varierande budskap under en mycket kort tid. Det uppstår
            naturligtvis svårigheter då. Jag tror att Jan
          </note>
          <note n="f74b8cd1">
            Björkman också förstår att förutsägbarhet och trygghet dels gäller
            utbildningsanordnaren och dess personal, dels de elever som kommer
            till folkhögskolor, komvux, osv. De måste känna en sådan trygghet
            att de vet att detta är något som de kan ägna sig åt under ett
            antal år tills de blir klara med sina studier och att de får det
            lugn som behövs för att de skall kunna ägna sig åt detta med den
            kraft som behövs.
          </note>
          <note n="88f18a23">
            Jan Björkman betonar att det finns en mycket stark vilja. Jag
            skulle därför vilja ställa en fråga till honom.
          </note>
          <note n="3184375b">
            Kan vi förvänta oss att det i tilläggsproposition 2 blir mindre
            av tillfälliga lösningar och mer av permanenta lösningar? Det
            är viktigt att det inte sker förändringar nästan varje termin,
            eller åtminstone varje läsår, så att man skall kunna bygga upp
            en långsiktig verksamhet.
          </note>
          <note n="ded0ff43">
            Det gäller komvux, folkhögskolor och den grundläggande utbildningen
            på högskolan.
          </note>
          <note n="e7537ca1">
            Anf. 136 JAN BJÖRKMAN (s)
          </note>
          <note n="7d365ab5">
            Herr talman! Jag tror att Britt-Marie Danestig-
          </note>
          <note n="375db7cd">
            Olofsson och jag är överens både om den långsiktiga satsningen
            på ökad volym när det gäller utbildningen och att vi förstår de
            svårigheter som det innebär för olika utbildningsanordnare att
            de inte får långsiktiga besked. Å andra sidan vet jag att de utbildningsanordnare
            som vi har talat om här har en mycket stor flexibilitet och förmåga
            till snabb förändring. Men samtidigt kan man säga att om regeringen
            och vi som representerar majoritetssidan inte hade gett dessa
            signaler, som också finns fastslagna i betänkandet, att det kommer
            förslag om ytterligare medel i april, så hade vi gett dessa anordnare
            ett sämre utgångsläge än vi nu gör.
          </note>
          <note n="8c518514">
            Jag kan säga att jag tycker att det är bra om vi framöver får
            långsiktiga och permanenta lösningar.
          </note>
          <note n="c27a2e33">
            Det ligger också i förslaget om de 100 000 utbildningsplatserna
            att man får en långsiktig planering för utbildningsvolymen. Det
            tror jag att Britt-Marie Danestig-Olofsson och jag är överens
            om är bra för anordnarna men framför allt för de människor som
            skall delta i utbildningen, eftersom det är det viktigaste.
          </note>
          <note n="80d4310c">
            Överläggningen var härmed avslutad.
          </note>
          <note n="bbf9d446">
            (Beslut fattades efter 20 §.)
          </note>
          <note n="98d88ca1">
            Anf. 137 TREDJE VICE TALMANNEN
          </note>
          <note n="91d61e5b">
            Låt mig då bara nämna att jag efter överläggningarna med deltagarna
            i nästa debatt har anledning att tro att det inte kommer att bli
            någon votering efter det ärendet utan debatten kommer att fortsätta
            direkt med jordbruksutskottets betänkande. Detta säger jag som
            en information till deltagarna i debatten om jordbruksutskottets
            betänkande Jou17.
          </note>
          <note n="6ed3ecdf">
            20 § Ändringar i körkortslagen (prop.
          </note>
          <note n="cd50fae8">
            1995/96:118)
          </note>
          <note n="143a9076">
            Föredrogs
          </note>
          <note n="40711370">
            Trafikutskottets betänkande 1995/96:TU14
          </note>
          <note n="2d6d36ef">
            Ändringar i körkortslagen (prop. 1995/96:118)
          </note>
          <note n="11e7f98b">
            Anf. 138 BIRGITTA WISTRAND (m)
          </note>
          <note n="90f48fc4">
            Herr talman! Redan 1980 tog dåvarande Europeiska gemenskapen
            sitt första steg mot en gemensam transportpolitik genom att införa
            det s.k. gemenskapskörkortet. Syftet med detta körkort var tvåfalt.
            Dels ville man öka trafiksäkerheten, dels ville man öka rörligheten
            för personer som hade bosatt sig i en annan stat än där de hade
            tagit sitt körkort. Det betydde också att man fick en fordonskategori
            som skulle gälla inom hela Gemenskapen.
          </note>
          <note n="f2411022">
            Nästa steg i denna harmonisering är det s.k. körkortsdirektivet
            91/439/EEG som ligger bakom denna proposition och det betänkande
            som vi diskuterar i dag. Direktivet skall gälla från den 1 juli
            1996, men vi har fått dispens så att vi kan utfärda våra vanliga
            svenska körkort fram t.o.m. slutet av 1997.
          </note>
          <note n="7de0a77d">
            Detta direktiv innebär bl.a. att medlemsstaterna skall införa
            nationella körkort efter en gemenskapsmall. Körkorten skall också
            erkännas av staterna ömsesidigt. Erkännandet skall gälla oberoende
            av hur länge körkortsinnehavaren vistas i medlemsstaterna.
          </note>
          <note n="91067c02">
            Det går inte heller längre att ha mer än ett körkort.
          </note>
          <note n="41369a9b">
            Körkortet skall bytas ut när en person begär det. Förutsättningen
            för bytet skall vara att personen i fråga inte längre är bosatt
            i det land där han eller hon tog sitt körkort. Körkortet skall
            också ange vilka kategorier av fordon som körkortsinnehavaren
            får framföra.
          </note>
          <note n="77923be8">
            För detta använder man en bokstavsbeteckning som är ungefär densamma
            som den vi har i Sverige i dag. Jag kommer tillbaka till detta
            litet senare. Dessutom finns det särskilda underkategorier, så
            att man successivt kan komma i takt med stigande kompetenskrav.
          </note>
          <note n="1ede8529">
            I detta direktiv finns det också generella krav som skall ställas
            för att ett körkort skall kunna utfärdas när det gäller fysiska
            och psykiska krav och när det gäller åldersgränser på körkortsinnehavaren.
            Däremot får de enskilda medlemsstaterna ha vissa nationella bestämmelser
            för körkorten när det gäller begränsning, återkallande och giltighet.
            Man kan också införa sådana bestämmelser på körkort som har utfärdats
            i en annan stat där körkortsinnehavaren bor.
          </note>
          <note n="998f81c1">
            I Sverige är det i körkortslagen som de grundläggande bestämmelserna
            för körkort och för hur motordrivna fordon skall framföras finns.
            Dessutom har vi i körkortsförordningen särskilda föreskrifter.
          </note>
          <note n="97c667d4">
            Det direktiv som vi diskuterar i dag kommer att påverka reglerna
            för förarbehörighet, körkortsålder, förarprov och för att utfärda
            och godkänna utländska körkort. Däremot kommer det inte att omfatta
            körkortstillstånd, återkallelse och spärrtid och inte heller de
            regler om trafikskola och körkortsregister som finns i körkortsförordningen.
          </note>
          <note n="b42a9de5">
            Jag tänkte kortfattat ta upp de förändringar som nu kommer att
            införas. Det är ganska komplicerat, och jag undrar vem som egentligen
            skall kunna lära sig detta på ett bra sätt. Men det är säkert
            några som är bättre än jag på detta. Därför vill jag gå igenom
            kategori för kategori.
          </note>
          <note n="f8eff929">
            Den första förändringen som införs är att vi får två behörigheter
            när det gäller motorcyklar. Vi får två kategorier, en som heter
            lätt motorcykel, A1, och en som heter motorcykel. Detta är en
            nyhet för Sverige.
          </note>
          <note n="3ec59b25">
            Tidigare har vi bara tittat på slagvolymen på högst
          </note>
          <note n="d0ab7f05">
            1253 cm, men nu kommer också motoreffekten in, och den får inte
            vara högre än 11 kW, då är det en lätt motorcykel. För denna lätta
            motorcykel är behörigheten 16 år, dvs. samma behörighet som gällde
            för den tidigare klassificeringen A och som gällde enbart motorcykel.
          </note>
          <note n="dd15b982">
            När det gäller personbil införs också litet förändrade regler.
            Nu kommer behörigheten B att gälla för bilar upp till 3,5 ton
            som också har släpfordon eller ett motorredskap.
          </note>
          <note n="1468a56c">
            Det sker alltså en förändring. Den som vill köra en personbil
            som väger mer än 3,5 ton måste inneha C-
          </note>
          <note n="1e46d6ce">
            behörighet.
          </note>
          <note n="2e168ea4">
            Vi moderater anser att de nya reglerna när det gäller lätta motorcyklar
            är väldigt komplicerade. Enligt propositionen betyder det att
            de s.k. skotermopeder som många har skaffat sig inte längre kan
            föras fram med tillståndet B. Detta är väsentligt, eftersom skotermopeden
            är ett väldigt bra färdmedel. Vi tycker alltså att man skulle
            kunna utvidga bestämmelserna så att B-behörigheten också skulle
            gälla förandet av lätt motorcykel.
          </note>
          <note n="43c0709a">
            Nu sägs det i propositionen och av utskottets majoritet att detta
            inte är möjligt, utan man vill begränsa körkortets giltighet.
            Vi tycker att det är ett konstigt argument. I Danmark går det
            bra. EG-direktivet lägger inga hinder i vägen. Utskottet säger
            dessutom att trafiksäkerheten kan vara i fara om man låter dem
            som innehar B-behörighet framföra lätt motorcykel.
          </note>
          <note n="4b84e6de">
            Det tror inte vi. Därför har vi tillsammans med Centern en motion
            i ärendet, men, som sagt, för tids vinnande yrkar jag inte bifall
            till den, fast vi står självfallet bakom den. Vi tror att det
            finns stora möjligheter att det är möjligt att man precis som
            i Danmark kan utvidga rätten att framföra lätt motorcykel.
          </note>
          <note n="0a862156">
            Herr talman! Även när det gäller de s.k. D- och E-
          </note>
          <note n="d74e1101">
            behörigheterna blir det en viss skillnad. D-
          </note>
          <note n="6b3a20e6">
            behörigheten gäller buss. Förändringen blir nu att det införs
            en rätt att också koppla släp till buss. Här blir det också en
            förändring av åldersgränsen, från 20 till
          </note>
          <note n="58e7fc31">
            21 år för buss. När det gäller släpfordon av kategori E
          </note>
          <note n="f9ee7990">
            blir det en förändring från 19 till 18 år. Det kommer alltså
            att betyda förändringar både uppåt och nedåt.
          </note>
          <note n="c81bdd93">
            Det finns fler förändringar som vi har synpunkter på. En av dessa
            gäller möjligheter till utbyte av utländskt körkort och det utländska
            körkortets giltighet.
          </note>
          <note n="2673a787">
            Här delar vi Vägverkets uppfattning, som man gav till känna i
            Körkortsutredningen, att den här frågan borde utredas ytterligare.
            Men utskottets majoritet har varit av annan mening. Vi anser då
            att alla personer från de länder som tillämpar internationella
            konventioner om vägtrafik - från Wien 1968 och Genève 1948 - borde
            ha möjlighet att få sina körkort utbytta. Men det vill inte utskottet.
            Det finns emellertid ingen anledning att försvåra för dem som
            kommer från andra länder och som har samma regler som vi har att
            inte kunna få sina körkort utbytta. I det här sammanhanget borde
            vi inte begränsa oss bara till EU-länderna.
          </note>
          <note n="72ab48c2">
            Jag avstår att yrka bifall också till den här reservationen.
            Slutligen hoppas jag att dessa bestämmelser blir så klart presenterade
            för svenska folket så att de går att förstå utan svårighet.
          </note>
          <note n="fd856eb6">
            Anf. 139 KARIN STARRIN (c)
          </note>
          <note n="0c46dc7a">
            Herr talman! Det här betänkandet innebär ju en anpassning till
            EU:s körkortsdirektiv. Jag tänkte inte här ha någon körkortslektion,
            utan jag vill instämma i det som Birgitta Wistrand säger, att
            det är oerhört viktigt att man från Vägverket, som har det övergripande
            ansvaret, nu kan informera om dessa förändringar så pass tydligt
            att det svenska folket förstår vad gränserna innebär.
          </note>
          <note n="604ea285">
            Det som är bra är att man nu klart och tydligt betonar att det
            nu går att ha ett enda körkort i Sverige.
          </note>
          <note n="2a171bd4">
            Det krävs att man skall ha varit folkbokförd här i 185
          </note>
          <note n="0fa23670">
            dagar eller att man har studerat här i minst sex månader för
            att man skall kunna få ta ett svenskt körkort.
          </note>
          <note n="654ad926">
            Man skall också genomgå vissa läkarundersökningar om man är över
            65 år för att det körkort som man har skall kunna omprövas.
          </note>
          <note n="da35dd5b">
            Men det är några förändringar i det här betänkandet som jag tycker
            är krångliga. Vi borde verkligen ha kunnat ansträngt oss för att
            göra det hela enklare. Det har så klart med motorcyklarna att
            göra.
          </note>
          <note n="95f23b7d">
            Man för nu in den nya kategorin A1 för lätt motorcykel. Jag tycker
            att vi här hade kunnat anstränga oss för att åstadkomma en förenkling
            och inte bara lagt oss platta, sagt att detta var en anpassning
            till
          </note>
          <note n="2558ac82">
            EU:s körkortsdirektiv och låtit oss nöja med det. Jag ser klara
            problem för ungdomarna med denna bestämmelse. De lätta motorcyklarna
            på 125 cm3 kopplas nu också ihop med den nya motoreffekten på
            11
          </note>
          <note n="712618b6">
            kW. Vi vet hur det ser ut i verkligheten. Det finns inte några
            lätta motorcyklar - i alla fall inga nya - som inte är starkare
            än 11 kW. Alltså måste ungdomar -
          </note>
          <note n="7c1b34f8">
            framför allt killar men också en del tjejer - vänta till dess
            att de är 18 år för att de skall få köra även dessa cyklar.
          </note>
          <note n="03d6f8f0">
            Det här är definitivt inte bra för motorsporten.
          </note>
          <note n="9108050f">
            Självfallet vet jag att man kan få dispens för att köra på avgränsade
            tävlingsområden. Men det är opraktiskt att inte kunna få använda
            sin motorcykel för att åka till och från de olika tävlingsområdena.
            Det här tycker jag är olyckligt och trist, och det är det som
            jag också beskriver i min reservation.
          </note>
          <note n="3926386f">
            Sedan gäller det åldersgränsen för tung motorcykel. Man måste
            vara 21 år för att få köra tung motorcykel eller också måste man
            ha haft A-körkort i minst två år. Här tycker jag också att vi
            är oerhört petiga. Vi använder oss av myndighetsinstrumentet och
            bedömer att en person inte är behörig att köra tung motorcykel
            förrän han eller hon har fyllt 21 år. Vad är det som säger att
            man är bättre på att köra då? När det gäller stora och starka
            bilar finns det inga gränser alls, annat än bara en 18-årsgräns.
            Sedan får det vara hur tunga, starka och snabba fordon som helst.
            Men man måste ha uppnått 21 års ålder för att få köra just tung
            motorcykel.
          </note>
          <note n="33499039">
            I nuläget finns det inte heller någonting som styrker beslutet
            när det gäller olycksfrekvensen. Här tycker jag att man bara lägger
            sig platt för EU:s direktiv. Jag önskar verkligen att vi hade
            kunnat släppa den här delen. Jag har en fråga till Lena Sandlin.
          </note>
          <note n="53f716ed">
            Utifrån det som har skrivits i betänkandet, att frågan skall
            uppmärksammas och följas för att man skall se på EU-bestämmelserna
            och hur EU diskuterar åldergränsdragningarna undrar jag hur regeringen
            och Lena
          </note>
          <note n="d7fb53d0">
            Sandlin tänker bevaka detta.
          </note>
          <note n="afd1e956">
            Herr talman! Jag står naturligtvis bakom reservationerna i betänkandet,
            men för tids vinnande yrkar jag inte bifall till dem.
          </note>
          <note n="7baa4d51">
            Anf. 140 BIRGITTA WISTRAND (m) replik
          </note>
          <note n="85f858f3">
            Herr talman! Jag vill bara fråga hur Karin Starrin kan säga att
            det inte finns någon statistik som visar att det är farligt för
            ungdomar att köra motorcykel. Om det är någonting som jag är rädd
            för när det gäller mina barn så är det detta. De får göra vad
            som helst, bara de inte köper en motorcykel. Statistiken är helt
            entydig. Det är ett av de få områden där statistiken så tydligt
            visar en oerhört hög dödlighet särskilt för unga män. Jag tycker
            inte att detta är något bra argument.
          </note>
          <note n="3a6e9a6a">
            Trafiksäkerheten är oerhört viktig, och den gäller också våra
            yngsta.
          </note>
          <note n="9005b56d">
            Anf. 141 KARIN STARRIN (c) replik
          </note>
          <note n="673a21a8">
            Herr talman! Jag är den första att instämma i att trafiksäkerheten
            är oerhört viktig och att den måste prioriteras. Men man kan inte
            enbart koppla den till åldern. Självfallet är man kunnig och duktig
            om man visar ett stort intresse. Jag tycker att de ungdomar som
            tävlar på lätta motorcyklar, 125-kubikare, borde kunna undantas
            och få tillstånd att också köra på väg till och från de olika
            tävlingarna. Det borde förenkla för just denna tävlingssport.
          </note>
          <note n="6873e56a">
            Anf. 142 BIRGITTA WISTRAND (m) replik
          </note>
          <note n="7473876c">
            Herr talman! Jag tycker att det är en onödig förändring, därför
            att det ökar riskerna. Återigen är en av de få saker som vi kan
            se i trafiksäkerhetsstatistiken att unga män är olycksdrabbade
            i trafiken, särskilt när det gäller motorcyklar. Här är åldern
            avgörande. Jag har tyvärr inga siffror här i dag, men jag kan
            vid senare tillfälle visa dem.
          </note>
          <note n="f4ec358a">
            Anf. 143 KARIN STARRIN (c) replik
          </note>
          <note n="f2d1435f">
            Herr talman! Jag vill tvärtom påstå att det inte finns någonting
            som stärker att antalet olyckor ökar just i denna åldersgrupp.
            Vi måste hålla isär vad det är vi talar om, Birgitta Wistrand,
            nämligen om lätta motorcyklar. Att de som utövar tävlingssporten,
            vilka kör 125-kubikare men med en högre styrka än 11 kW, skall
            behöva vänta tills de blir 18 år för att få utöva sporten tycker
            jag är onödigt krångligt. De som tävlar borde kunna få dispens
            att köra till och från de olika anläggningarna på väg.
          </note>
          <note n="12334750">
            Anf. 144 LENA SANDLIN (s)
          </note>
          <note n="ce203b06">
            Herr talman! I och med Sveriges inträde i den europeiska unionen
            är vi skyldiga att genomföra EG-
          </note>
          <note n="96df760a">
            rätten i den svenska rättsordningen.
          </note>
          <note n="bdf13c3a">
            Då rådet 1991 har antagit direktiv om körkort måste Sverige som
            medlemsland anpassa sitt regelverk till direktivet. EU har ställt
            krav på att medlemsstaterna skall anta och offentliggöra de lagar
            och andra författningar som är nödvändiga för att kunna uppfylla
            direktiven fr.o.m. den 1 juli 1996.
          </note>
          <note n="c451d607">
            Jag tänker i huvudsak beröra den EU-anpassning och de ändringar
            som regeringen föreslår i propositionen Ändringar i körkortslagen,
            vilken utskottet ställt sig bakom i sitt betänkande.
          </note>
          <note n="9e31ae36">
            En ny körkortsbehörighet med beteckningen A1
          </note>
          <note n="eba1d875">
            införs. Den kommer att avse lätt motorcykel. Definitionen av
            lätt motorcykel kommer att ändras till att beröra både motorns
            slagvolym och motoreffekten.
          </note>
          <note n="7ace7099">
            En lätt motorcykel får ha en slagvolym av högst 125
          </note>
          <note n="25e80142">
            cm3, precis som tidigare. Det nya är att man inför en begränsning
            av motoreffekten, som inte får överstiga
          </note>
          <note n="d3efb395">
            11 kW. Åldersgränsen för behörigheten A1 kommer att bestämmas
            till 16 år.
          </note>
          <note n="93db23c7">
            För behörighet A höjs behörighetsåldern till 18 år.
          </note>
          <note n="b8f65e94">
            A-behörighet avser alla motorcyklar som enligt definitionen inte
            är lätta motorcyklar. Men för behörighet att föra motorcyklar
            med högre motoreffekt än 25
          </note>
          <note n="5c82ed80">
            kW eller motorcyklar med ett förhållande mellan effekt och vikt
            som överstiger 0,16 kW/kg kommer det att krävas att vederbörande
            har innehaft körkort med A-behörighet under minst två år eller
            har fyllt 21
          </note>
          <note n="58a87ad3">
            år och godkänts i körprov för sådan motorcykel.
          </note>
          <note n="88c5067d">
            Behörigheten B kommer att inskränkas så att den inte omfattar
            personbil med totalvikt över 3,5 ton.
          </note>
          <note n="7e3fa260">
            Behörighet C utvidgas så att den förutom tung lastbil också omfattar
            personbil med totalvikt över 3,5
          </note>
          <note n="480fbfb1">
            ton.
          </note>
          <note n="854cf9b3">
            Åldersgränsen för C-behörighet och för E-
          </note>
          <note n="06db0c8b">
            behörighet, som avser tunga släpfordon, sänks från 19
          </note>
          <note n="a7d0587e">
            år till 18 år. För D-behörighet, som gäller buss, höjs behörighetsåldern
            från 20 år till 21 år.
          </note>
          <note n="f381eb0a">
            Möjligheten att erhålla körkort begränsas genom krav på folkbokföring
            i 185 dagar eller minst sex månaders studier här i riket. Körkort
            får inte utfärdas för den som innehar körkort i någon annan EES-stat.
          </note>
          <note n="6ee20d15">
            Propositionen föreslår också en bestämmelse om obligatoriska
            läkarundersökningar vid förnyelse av körkort sedan körkortsinnehavaren
            har fyllt 65 år. Det gäller då behörigheterna C, CE, D och DE.
          </note>
          <note n="a9c89f46">
            Bestämmelser i förordningen om godkännande av utbytande av utländska
            körkort förs över till körkortslagen. Enligt regeringens förslag
            skall ett utländskt körkort gälla i Sverige, om det är utfärdat
            i en EES-
          </note>
          <note n="43d1b9a4">
            stat. Även ett annat utländskt körkort gäller i Sverige under
            förutsättning att det är utformat i överensstämmelse med någon
            av förebilderna i de konventioner om vägtrafik som undertecknades
            i Genève 1949 och i
          </note>
          <note n="17aedc66">
            Wien 1968. Om körkortet är utfärdat i en annan stat än en EES-stat
            och om innehavaren är folkbokförd i
          </note>
          <note n="df90b57e">
            Sverige sedan mer än ett år gäller inte det utländska körkortet.
            Ett körkort som är utfärdat i en EES-stat eller i Schweiz eller
            Japan och som gäller i Sverige kan bytas ut mot ett likvärdigt
            svenskt körkort, om innehavaren är folkbokförd i Sverige sedan
            minst 185
          </note>
          <note n="409a32fe">
            dagar. För körkort utfärdade i Schweiz och Japan gäller att de
            personliga och medicinska krav som anges i körkortslagen måste
            uppfyllas.
          </note>
          <note n="2da0a210">
            Herr talman! Detta är i huvudsak de EU-
          </note>
          <note n="04ed1458">
            anpassningar som regeringen föreslår i sin proposition och som
            utskottsmajoriteten ställt sig bakom. Till detta betänkande är
            fogat tre reservationer som jag kort tänker kommentera.
          </note>
          <note n="4c01ff22">
            I reservation 1 argumenterar Centerpartiet för att det inte finns
            några trafiksäkerhetsskäl för en höjning av åldersgränsen för
            att köra tyngre motorcyklar. Man menar att det är svårt att förstå
            varför en 18-åring inte har rätt att framföra en tung motorcykel
            när samma person har rätt att rösta och att bli riksdagsledamot.
          </note>
          <note n="a0a04067">
            Men som medlemmar i EU skall Sverige införliva
          </note>
          <note n="6bb14df7">
            EU:s lagstiftning i den svenska lagstiftningen. Enligt direktivens
            regler finns det inga möjligheter för Sverige att införa undantag
            från direktiven när det gäller åldersgränsen för behörighet att
            köra vissa tyngre motorcyklar.
          </note>
          <note n="2f6cf3d4">
            Från utskottsmajoritetens sida vill vi också tydligt markera
            trafiksäkerhetsaspekten. För att köra en tung motorcykel trafiksäkert
            krävs det en hel del erfarenheter av olika trafiksituationer.
          </note>
          <note n="943c1263">
            I sin reservation fortsätter Centerpartiet med att kräva dispens
            för åldersgränsen för de ungdomar som har tävlingslicenser för
            enduro- och trialtävlingar så att de får köra motorcyklar med
            en effekt som överstiger 11 kW. I Centerpartiet är man bekymrad
            för att rekryteringen till dessa sporter kommer att försvåras
            om inte dispens införs.
          </note>
          <note n="920e3e66">
            Jag tycker också att det är viktigt att ungdomar har vettiga
            fritidssysselsättningar. Det är också viktigt att vi som förtroendevalda
            i Sveriges riksdag underlättar för ungdomar att utöva sitt intresse
            för idrott, oavsett om det gäller ishockey, ridsport eller, som
            i det här fallet, enduro.
          </note>
          <note n="3556e306">
            Men som medlemmar i EU är vi i Sverige, som jag redan sagt, skyldiga
            att införliva EG-rätten i svensk lagstiftning. Vi har med andra
            ord ingen möjlighet i dag att ge dispens till de ungdomar som
            tävlar i enduro och trial. Vad Sverige kan göra och som jag tycker
            att Sverige skall göra är att inom EU uppmärksamma problemet och
            ta de initiativ som behövs för att främja dessa ungdomars intresse
            för motorsporten.
          </note>
          <note n="25551abe">
            I reservation 2 argumenterar Moderaterna mot att en innehavare
            av körkort med B-behörighet måste ha
          </note>
          <note n="2ee3bda3">
            A1-behörighet för att få köra skotermoped av den nya, snabbare
            Euromopedtypen. Moderaterna menar att det innebär onödigt krångel
            och onödiga kostnader.
          </note>
          <note n="dbc97e64">
            Körkortsdirektivet ställer förvisso inte upp några hinder för
            en medlemsstat att tillåta personer med B-
          </note>
          <note n="ab0724f0">
            behörighet att köra lätt motorcykel inom landets gränser. Däremot
            tillåter det inte att ett land utvidgar B-
          </note>
          <note n="f0624185">
            behörigheten till att bara omfatta en viss typ av lätta motorcyklar.
          </note>
          <note n="a4cafcd6">
            En generell utvidgning av B-behörigheten till att även omfatta
            lätta motorcyklar är vi socialdemokrater mycket kritiska till,
            då det skulle försämra trafiksäkerheten. De som har erfarenhet
            av att både köra bil och motorcykel vittnar om att det handlar
            om helt olika typer av körteknik.
          </note>
          <note n="372d982a">
            Moderaterna menar i reservation 3 att man inte bör göra det svårare
            för schweizare, japaner och övriga medborgare i andra länder än
            de europeiska EES-
          </note>
          <note n="1f33c868">
            staterna att byta sitt nationella körkort mot ett svenskt om
            landet i fråga har krav på körkortsinnehavarens kvalifikationer
            som kan jämställas med de svenska kraven.
          </note>
          <note n="438c1525">
            I sin motion hänvisar Moderaterna till Genèvekonventionen om
            vägtrafik. Vad denna konvention föreskriver är att Sverige skall
            godta utländska körkort som har utfärdats enligt konventionens
            regler under ett år - ingenting annat.
          </note>
          <note n="78264b29">
            När det gäller utbyte av körkort finns det två sätt att gå till
            väga på. Man göra som motionärerna vill, det är det enklaste för
            körkortsinnehavaren. Man byter körkort genom att administrativt
            avgöra om körkortet är äkta och om det fortfarande är giltigt.
          </note>
          <note n="a54d9302">
            Man kan också sätta trafiksäkerheten främst, och låta den som
            vill byta sitt utländska körkort mot ett svenskt göra ett förarprov.
            Vi måste komma ihåg att bilen i fel händer är ett farligt redskap,
            som årligen skördar ett stort antal döda och skadade. Jag tycker
            inte att det är acceptabelt att en bilförares kompetens och lämplighet
            prövas genom dokumentundersökningar i stället för genom förarprov.
            En kompetent bilförare har inga som helst problem att klara ett
            förarprov som alla vi som har ett körkort har gått igenom och
            klarat.
          </note>
          <note n="186f381f">
            Med detta fru talman, vill jag yrka bifall till hemställan i
            utskottets betänkande och avslag på samtliga reservationer.
          </note>
          <note n="6ea7888c">
            Anf. 145 KARIN STARRIN (c) replik
          </note>
          <note n="587301ec">
            Fru talman! När jag lyssnar till Lena Sandlin är jag beredd att
            till stor del hålla med henne i hennes försvar för detta betänkande.
            Jag är helt medveten om att detta betänkande rör ett EU-direktiv
            som vi skall ansluta oss till.
          </note>
          <note n="91ef4aa4">
            Men jag kan inte låta bli att också betona att det på
          </note>
          <note n="2ce1563b">
            Lena Sandlin låter precis som om vi från svensk sida inte har
            någonting att själva säga till om. Det låter som om vi bara måste
            läsa vad som gäller, och helt och hållet anta reglerna och bestämmelserna.
            Jag tycker att vi från svensk sida självklart måste tala om vad
            vi tycker.
          </note>
          <note n="c2645c58">
            Min följdfråga, som jag inte riktigt tycker att jag fick svar
            på, gäller det som står i betänkandet. Hur tänker man uppmärksamma
            körkortsfrågorna i EU-
          </note>
          <note n="d93f8d70">
            sammanhang? Det är ju det som står i betänkandet; att man skall
            uppmärksamma frågorna och ta initiativ.
          </note>
          <note n="a8fd4964">
            Men på vilket sätt kommer det att göras? Samtidigt säger man
            ju klart ut att det är det här som gäller, och det anpassar vi
            oss efter.
          </note>
          <note n="9b2bbf72">
            Sedan har vi det här med tävlingsverksamheten för ungdomar på
            16 år som har för starka 125-kubikare och som inte får fortsätta
            att köra tävlingar. Visst är det väl trist och sorgsamt att de
            i det här läget måste vänta tills de fyller 18 år? Min fundering
            och min önskning, det som reservationen går ut på, är att vi skall
            ge dessa tävlingsungdomar dispens, så att de också skall kunna
            köra den starkare 125-kubikaren.
          </note>
          <note n="2c69113c">
            Anf. 146 LENA SANDLIN (s) replik
          </note>
          <note n="e4c00625">
            Fru talman! I dag har vi faktiskt ingen möjlighet att få undantag
            från direktiven. Det hade varit bra om vi haft den möjligheten.
            Det hade varit bra om den regering som förhandlade fram vårt avtal
            med EU
          </note>
          <note n="fbec4e85">
            hade belyst dessa frågor. Då hade vi haft ett helt annat utgångsläge
            än i dag. I dag måste vi faktiskt införliva
          </note>
          <note n="1f7c5058">
            EG-rätten i svensk lagstiftning.
          </note>
          <note n="f21e806d">
            Sedan gäller det 16-åringarna som håller på med motorsport, och
            som kommer att fråntas rätten att köra lätta motorcyklar på grund
            av att motoreffekten inte får överstiga 11 kilowatt. Det är inte
            så att de i framtiden inte kommer att kunna utöva sporten. De
            kommer inte att kunna köra på allmän väg. De kommer alltså att
            kunna båda träna och tävla på bana i inhägnat område.
          </note>
          <note n="379b7582">
            Karin Starrin frågar hur man skall uppmärksamma dessa frågor
            inom EU. Det handlar naturligtvis om att ministern, när hon är
            nere på ministermöten, i diskussioner får framföra Sveriges syn
            i denna fråga, precis som i alla andra frågor. Det handlar alltså
            om diskussioner och om att tydliggöra vad Sverige har för behov.
          </note>
          <note n="966a6a0b">
            Anf. 147 KARIN STARRIN (c) replik
          </note>
          <note n="97a954de">
            Fru talman! Jag tycker fortfarande att det är lika oklart vad
            Lena Sandlin och socialdemokraterna har för uppfattning när det
            gäller dessa problem. Lena
          </note>
          <note n="05ae85e9">
            Sandlin hänvisar hela tiden till att vi inte har någon annan
            möjlighet än att införa EU-direktiven, och att vi borde uppmärksammat
            detta inför medlemskapsförhandlingarna. Frågan kvarstår dock:
            Vad vill socialdemokraterna? Tycker regeringen att det är ett
            problem med exempelvis dessa 125-kubikare som har starkare motoreffekt
            än 11 kilowatt. Är det en fråga som man tänker uppmärksamma i
            diskussionerna på minsterrådsmötena?
          </note>
          <note n="db9c22b6">
            Anf. 148 LENA SANDLIN (s)
          </note>
          <note n="1a1dc4ff">
            Fru talman! Jag kan naturligtvis inte svara på vad regeringen
            tänker ta upp för frågor på ministermöten, men vi socialdemokrater
            i utskottet har uppmärksammat ministern på detta. Vi kan se ett
            visst problem med att 16-åringarna inte kan köra transportsträckorna
            mellan banorna under tävlingar. De kan också fortsättningsvis
            köra specialsträckorna, men problemet uppstår när de skall köra
            transportsträckorna mellan de olika banorna. Det kommer de inte
            att kunna göra i fortsättningen. Vi har uppmärksammat ministern
            på detta, och vi förutsätter att hon kommer att föra diskussionerna
            vidare i sitt arbete inom EU.
          </note>
          <note n="e9a4e5f0">
            Anf. 149 BIRGITTA WISTRAND (m)
          </note>
          <note n="e5f459cb">
            Fru talman! Jag kan ta upp den handske som Karin
          </note>
          <note n="007332fa">
            Starrin kastade, och instämma i vad hon sade. När man hör Lena
            Sandlin låter det ungefär som en uppläsning; detta gäller, så
            är det och vi kan inte göra något annat. Jag kommer tillbaka till
            vår gemensamma motion där vi talar om möjligheten att utvidga
            B-
          </note>
          <note n="a287f2f7">
            behörigheten i fråga om skotermopederna. Det har gått i Danmark,
            eftersom den danska regeringen tyckte att det var viktigt. Det
            borde också kunna gå i
          </note>
          <note n="e8858b66">
            Sverige. Vi har också lyft fram att det inte är några ungdomar
            som köper dessa mopeder, utan det är äldre människor med stor
            erfarenhet. Tidigare har de kunnat köra motorcykel, men nu får
            de plötsligt inte göra det.
          </note>
          <note n="c433fc6e">
            Jag undrar återigen vad socialdemokraterna egentligen tycker.
            Har ni nu bara gått in för att rätta er efter direktiven?
          </note>
          <note n="ba30e6b1">
            Anf. 150 LENA SANDLIN (s)
          </note>
          <note n="30daba0c">
            Fru talman! Jag tycker att jag var ganska tydlig i denna fråga
            i mitt anförande. Det finns inga hinder för en medelemsstat att
            tillåta personer med B-behörighet att köra skotermopeden - den
            nya, snabbare EU-
          </note>
          <note n="b2a3ee70">
            mopeden - inom landet. Direktivet tillåter dock inte ett land
            att göra en generell utvidgning. Det är det som är problemet.
            Vi socialdemokrater tycker att trafiksäkerheten är alltför viktigt
            för att det skall bli tillåtet att köra lätt motorcykel med B-behörighet.
          </note>
          <note n="e5cdea82">
            Problemet är att det i så fall måste till en generell utvidgning.
          </note>
          <note n="d94d2485">
            Anf. 151 BIRGITTA WISTRAND (m)
          </note>
          <note n="aa1f0eaf">
            Fru talman! Tidigare har man ju fått köra motorcykel - det är
            detta som är så intressant - men nu plötsligt får man inte göra
            det.
          </note>
          <note n="29950207">
            I Danmark har det alltså varit möjligt att göra den här utvidgningen.
            Jag tror inte att Danmark har sämre föreskrifter än vi när det
            gäller trafiksäkerheten, så här handlar det om vad vi tycker om
            trafiksäkerheten.
          </note>
          <note n="80d4310c">
            Överläggningen var härmed avslutad.
          </note>
          <note n="e173cfe9">
            Beslut
          </note>
          <note n="cf63d790">
            KrU11 Jämställd idrott, m.m.
          </note>
          <note n="2189aaaf">
            Kammaren biföll utskottets hemställan.
          </note>
          <note n="9c99bcb2">
            UbU7 Tilläggsbudget m.m.
          </note>
          <note n="2189aaaf">
            Kammaren biföll utskottets hemställan.
          </note>
          <note n="d4749eb1">
            TU14 Ändringar i körkortslagen
          </note>
          <note n="2189aaaf">
            Kammaren biföll utskottets hemställan.
          </note>
          <note n="e666fb3b">
            Beslut om uppskjuten votering
          </note>
          <note n="c6e3acb7">
            På förslag av andre vice talmannen medgav kammaren att jordbruksutskottets
            betänkande JoU17 och näringsutskottets betänkande NU18 fick avgöras
            i ett sammanhang vid morgondagens arbetsplenum.
          </note>
          <note n="e86c9c36">
            21 § Vår miljö - Miljöarbetet under året
          </note>
          <note n="143a9076">
            Föredrogs
          </note>
          <note n="4b467bc4">
            Jordbruksutskottets betänkande 1995/96:JoU17
          </note>
          <note n="a18cb08e">
            Vår miljö - Miljöarbetet under året (skr. 1995/96:120)
          </note>
          <note n="6515cdaa">
            Anf. 152 LENNART DALÉUS (c)
          </note>
          <note n="c48b8f11">
            Fru talman! Miljöfrågorna har markant förändrats under 1900-talet.
            Vi har gått från en ganska tydlig naturomsorg i början av 1900-talet
            till en insikt under
          </note>
          <note n="fb385f12">
            60-talet om avigsidorna med industrisamhället och utsläppen i
            vatten och luft. 70-talet kom i allt väsentligt att domineras
            av oljekrisen och energidebatten.
          </note>
          <note n="40ba6d06">
            80-talet var, som vi i efterhand kan konstatera, mycket tydligt
            koncentrerat på luftföroreningar av alla de slag: koldioxid, svaveldioxid,
            kväveoxider och ozon. Uttunningen av ozonskiktet blev för många
            människor ett begrepp.
          </note>
          <note n="b5730044">
            Vi gick in i 90-talet med ambitionen att fullfölja budskapet
            från Rio. FN:s andra stora miljökonferens i
          </note>
          <note n="87a7de81">
            Brasilien 1992, 20 år efter Stockholm, kom att bli ett avstamp
            för mycket av det nya internationella miljöarbetet, vilket skulle
            förmå oss att förverkliga bl.a.
          </note>
          <note n="279e0b6e">
            innehållet i Brundtlandrapporten några år tidigare och själva
            konferensens innehåll - utveckling och miljö.
          </note>
          <note n="b48a76ac">
            Det gällde insikten om att det inte går att hantera de stora
            miljöfrågorna om vi inte samtidigt löser de fattiga människornas
            fattigdomsproblem samt, omvänt, om att vi inte kan lösa fattigdomen
            i världen om vi inte samtidigt klarar av att hantera de stora
            miljöfrågorna.
          </note>
          <note n="23e93aeb">
            Fru talman! Detta ledde till att arbetet i Sverige kom att bedrivas
            med mycket av detta som en tydlig utgångspunkt. Man kan väl säga
            att detta kanaliserades i två viktiga begrepp: dels Agenda 21
            eller, som det mera kommit att betraktas, det lokala Agenda 21-
          </note>
          <note n="4b4999fc">
            arbetet, dels kretsloppstänkandet och kretsloppsarbetet.
          </note>
          <note n="e8897249">
            Den skrivelse med utgångspunkt från vilken vi i dag diskuterar,
            nämligen regeringens redovisning av miljöarbetet under det gångna
            verksamhetsåret, redovisar i stort den nuvarande regeringens förvaltande
            av de initiativ som togs under den tid då Centerpartiet i den
            tidigare regeringen hade ansvaret för miljöfrågorna. Mot detta
            finns det naturligtvis inget att invända.
          </note>
          <note n="4edb633f">
            Det är utmärkt att kretsloppsarbetet fortsätter med den inriktning
            som vi lade grunden för under den förra regeringens arbete. Vidare
            är det naturligtvis bra att
          </note>
          <note n="53072750">
            Agenda 21-arbetet får en markerad ställning och att det tydligt
            redovisas i skrivelsen.
          </note>
          <note n="2852af5f">
            Det finns dock skäl att peka på att nästa steg, den fortsatta
            utvecklingen, kommer att kräva ännu mera.
          </note>
          <note n="0df382a7">
            Man kan glädjas över en del formuleringar i den regeringsförklaring
            som statsminister Göran Persson häromdagen redovisade i denna
            kammare. Sverige skall bli ett föregångsland, säger Göran Persson
            och regeringen. De ekologiska kraven skall leda till nästa stora
            språng i tillväxten. Det skall också vara ett ökat kretsloppstänkande.
          </note>
          <note n="5b36855e">
            Vad vi framöver kommer att behöva är tydliga besked om på vilket
            sätt detta skall förverkligas. Hur skall man styra på det hållet?
            Hur skall man använda ekonomiska styrmedel? Vilka resurser kan
            man förvänta att kommunerna kommer att behöva avsätta för miljöarbetet
            i den riktning som statsministern angav?
          </note>
          <note n="ae3372eb">
            Fru talman! Jag tror att det framöver blir angeläget att arbeta
            på ett sådant sätt - kanske inte med den snäva utgångspunkt som
            den här skrivelsen ändå andas, nämligen att man arbetar med miljöarbetet
            som en isolerad företeelse - att andra samhällssektorer mycket
            tydligt tas in som påverkar miljösituationen och användningen
            av naturresurser. Det gäller att arbeta på ett tydligare sätt
            med transportfrågorna och kommunikationerna. Vidare bör miljön
            i jordbruket tas med på ett tydligare sätt. Energifrågorna måste
            också hanteras i en redovisning från Miljödepartementet.
          </note>
          <note n="761f8bdb">
            Det är alltså en mängd frågor som kan tyckas ligga i randområdet
            i förhållande till det, som man tror, egentliga miljöarbetet.
            En mängd sådana frågor måste således lyftas in i arbetet och i
            redovisningen av hur regeringen hanterar miljöfrågorna.
          </note>
          <note n="6aae118b">
            Men allra viktigast tror jag att det är att man tar några nya
            begrepp och placerar dem på kartan samtidigt som de får en färdriktning.
            Det viktigaste är väl nu att se till att miljöns utveckling kopplas
            samman med möjligheterna att den vägen skapa en hållbar sysselsättning.
            Det gäller att utnyttja miljön som en kraft i arbetet med att
            få människor i en långsiktigt hållbar, om detta tillåts, sysselsättning.
            Ett nytt miljötänkande är en möjlig motor, ett möjligt nav, i
            ett sådant arbete.
          </note>
          <note n="1c0ad153">
            Fru talman! Jag tror att man måste förvänta sig att miljöarbetet
            och de frågorna vävs samman på ett helt annat sätt än tidigare
            i regeringens arbete och i det politiska arbetet över huvud taget.
            Till detta hör kopplingen generellt mellan ekonomi och ekologi.
            Vi måste få ett tydligare redovisat samband när det gäller det
            arbetet. Vi måste få reda på vad miljöministern tänker i ett antal
            miljöfrågor som har varit, och som kommer att vara, aktuella.
            Men vi måste också få reda på vad finansministern och skatteministern
            tycker.
          </note>
          <note n="dd52e6f4">
            Hur fungerar de här sambanden och hur tänker regeringen utnyttja
            dem?
          </note>
          <note n="42d997fb">
            Som exempel på ekologi och ekonomi kan insikten nämnas att ekonomin
            tidigare fått en restriktion genom miljötänkandet. Miljön skulle
            alltså vara en hämsko för den ekonomiska utvecklingen, men vi
            har ju lärt oss att det är precis tvärtom. En långsiktigt hållbar
            ekonomisk utveckling kräver faktiskt också en stabil miljö och
            en riktig hantering av naturresurserna.
          </note>
          <note n="7f834677">
            Vi kan se hur den ekonomiska utvecklingen för delar av insjöfisket
            eller hur den ekonomiska utvecklingen för delar av skogsbruket
            i stora delar av Europa, för att ta några exempel - det kan också
            gälla den ekonomiska utvecklingen kring Tjernobyl - har begränsats
            på grund av en negativ miljöutveckling. Det gäller, menar jag,
            att vända på detta och se till att det blir ett positivt samband
            mellan å ena sidan ekologin och det riktiga miljötänkandet och
            å andra sidan ekonomin.
          </note>
          <note n="40567efc">
            Fru talman! Vid sidan av kopplingen mellan sysselsättningen och
            arbetslösheten och miljön och kopplingen mellan ekonomi och ekologi
            finns en tredje punkt, som kanske är den viktigaste, och det handlar
            om att utnyttja människokraften, att utnyttja engagemanget i miljöarbetet
            hos de många enskilda människorna. Jag noterar att det i regeringens
            redovisning talas bl.a. om kommittéer som tillsätts för att hantera
            t.ex. Agenda 21-arbetet. Jag tror, fru talman, att det viktigaste
            är att använda människors engagemang i de frågorna, att stimulera
            det, att bejaka det, att se till att människor får utlopp för
            miljöengagemanget och naturligtvis att hjälpa till med en sådan
            utveckling.
          </note>
          <note n="8c390af2">
            Jag hoppas, fru talman, att detta är sådant som återkommer i
            kommande redovisningar från regeringen över miljöarbetet under
            det gångna året.
          </note>
          <note n="e4571ae8">
            Det finns, fru talman, en sak i den här redovisningen som jag
            är litet förvånad över, nämligen att kärnsäkerhets- och strålskyddsfrågorna,
            som ju hör till
          </note>
          <note n="c6047307">
            Miljödepartementets ansvarsområde, bara redovisas i en bilaga,
            utan någon politisk bedömning, och detta med hänvisning till att
            en del rapportering kring Oskarshamn inte fanns inne vid tidpunkten
            för sammanställandet av materialet. Detta är, fru talman, möjligen
            en förklaring, men det är ingen ursäkt. Det finns ett material
            kring kärnsäkerhets- och strålskyddsfrågor att bedöma, och jag
            menar att det är angeläget för den allmänna debatten, för energidiskussionen
            och inte minst för jordbruksutskottet, som ju framöver kommer
            att få ansvaret också för de frågorna, att vi i god tid får en
            politisk bedömning av hur de här sakfrågorna ligger till.
          </note>
          <note n="3df1a588">
            Nu saknas en sådan bedömning. Vi beklagar det från Centerns sida,
            och vi menar att man bör tala om för regeringen att det inte bör
            vara på det sättet. Redovisningarna av de olika miljöfrågorna
            bör ha också en politisk bedömning. Detta är, fru talman, anledningen
            till vår reservation nr 12, till vilken jag härmed yrkar bifall.
            I övrigt yrkar jag bifall till utskottets hemställan i jordbruksutskottets
            betänkande.
          </note>
          <note n="5aecc48c">
            Anf. 153 GÖTE JONSSON (m)
          </note>
          <note n="5443dade">
            Fru talman! Hur har det gått 1995? När man gör en utvärdering
            och en analys av ett år som ligger bakom en är det meningen att
            man utifrån detta också skall dra positiva slutsatser och att
            det skall ge erfarenheter inför framtiden.
          </note>
          <note n="8b287fbc">
            En sak är ganska klar när det gäller vårt eget lands miljöpolitik,
            nämligen att den har fått en mer internationell prägel, framför
            allt utifrån det EU-samarbete som har tagit form under det gångna
            året. Det råder inget tvivel om att EU-samarbetet har utomordentligt
            stor betydelse för svensk miljöpolitik. Vi vet att vi inte kan
            lösa de övergripande miljöproblemen på nationell nivå, utan det
            krävs ett internationellt samarbete. Då är det också naturligt
            att vi i vårt närområde, i vårt eget Europa, ser till att vi får
            detta positiva samarbete. Här ligger de stora möjligheterna, här
            ligger de goda möjligheterna att skapa en bättre miljö också i
            vårt eget land.
          </note>
          <note n="8d248a94">
            Det är när vi diskuterar miljöfrågor också viktigt att diskussionen
            förs utifrån en optimistisk syn. Vi skall inte angripa miljöfrågorna
            utifrån pessimism, utan vi har anledning att diskutera, lägga
            fram förslag och analysera de här frågorna utifrån en optimism,
            utifrån att vi skall kunna klara av att se till att de problem
            vi har minimeras och att också framtiden blir sådan att vi och
            våra efterkommande kan leva i en god miljö.
          </note>
          <note n="925f2a5e">
            Det här hänger också samman med den människosyn man har. Vi moderater
            ser det som väldigt viktigt att man i det här sammanhanget utgår
            från en människosyn som markerar den enskilda människans ansvar.
            Vi har ju erfarenheter från vår egen historia av att kollektiva
            styrinstrument i mycket stor omfattning är oerhört destruktiva
            för miljön - de är i princip miljöskadliga, miljöfarliga. Detta
            har visat sig i de gamla statskapitalistiska staterna.
          </note>
          <note n="cceb9567">
            Om vi skall klara våra miljöproblem framöver och också kunna
            skapa förutsättningar för en god miljö måste vi i stället utgå
            från den enskilde, från det individuella ansvaret. Människan är
            skapelsens krona, och i detta ligger också att människan har förnuft
            och att hon har möjligheter och ansvar att ta sig an problem och
            ta till sig förutsättningar och möjligheter. På det sättet skall
            vi också, menar vi, gå in och angripa, analysera och delta i de
            här viktiga frågorna.
          </note>
          <note n="50085e86">
            Jag ber, fru talman, att få yrka bifall till reservationerna
            nr 1 och 9. Vi har fler reservationer, men jag yrkar inte bifall
            till alla. Det innebär, som vi brukar säga, inte någon gradering
            av innehållet i reservationerna, utan det hänger samman med att
            vi vill spara tid åt kammaren.
          </note>
          <note n="a652949e">
            En sak är säker när det gäller det hittillsvarande miljöarbetet,
            nämligen att vi inte har lyckats uppnå våra uppsatta miljömål.
            Av de 150 miljömål som vi på det ena eller andra sättet har ställt
            upp har vi uppnått enbart ett minimum. Detta kräver, menar vi
            från moderat sida, att vi nu går in i en djupgående analys av
            målen och våra föreställningar om hur vi skall uppnå målen. Det
            här är en så angelägen analys att vi vill ge regeringen detta
            till känna. Utskottet förutsätter att regeringen ändå genomför
            detta. Det kan man i och för sig förutsätta, men vi har den uppfattningen
            att den här frågan har den digniteten att riksdagen måste ta ett
            ansvar på den här punkten. Vi menar att detta är nödvändigt, eftersom
            det här är fråga om respekt för de politiska besluten och de politiska
            målen. Om vi bara skriftligen sätter upp mål som är fina och vackra
            men inte uppnår målen, då förlorar vi också respekten för det
            stora och viktiga miljöarbetet.
          </note>
          <note n="a94702e3">
            Därför måste vi gå in mer ingående och analysera mål och metoder
            för att se hur vi bättre skall kunna uppnå vad vi eftersträvar
            i det här sammanhanget.
          </note>
          <note n="be980543">
            En annan viktig fråga som vi tar upp är sjösäkerheten. Vi har
            fått rapporter om katastrofer, stora katastrofer, när det gäller
            tonnaget som passerar i våra vatten och på våra världshav. Vi
            har fått rapporter om att det är dåligt ställt med en stor del
            av det internationella tonnaget. Vi har från moderat sida också
            i EU
          </note>
          <note n="a4123240">
            - framför allt genom Ivar Virgin - tagit upp de här frågorna
            och varit pådrivande. Om vi skall komma till rätta med de här
            viktiga frågorna måste det ske på internationell basis, och framför
            allt måste det ske inom ramen för det europeiska samarbetet.
          </note>
          <note n="64645edc">
            Utskottet hänvisar till en utredning, som regeringen tillsatte
            i december 1994, i anledning av Estoniakatastrofen. Det som skulle
            tas upp i utredningen var inte i första hand miljöaspekter utan
            säkerhetsaspekter, framför allt i anslutning till personbefordran.
            Vi menar att det arbete som pågår i den utredningen inte är tillräckligt.
            Jag skulle ändå vilja fråga miljöministern om man i den utredningen
            tar upp de övergripande säkerhetsfrågorna ur miljösynpunkt. Det
            är nämligen litet oklart i vilken omfattning de frågorna kommer
            in i bilden. Vi tycker att det är så angeläget att vi får en ökad
            säkerhet vid sjötransporter att Sverige i de här frågorna måste
            vara pådrivande i det europeiska samarbetet och i internationella
            forum.
          </note>
          <note n="eaf49c5b">
            En annan sak som vi tar upp tillsammans med
          </note>
          <note n="2c3cffa4">
            Folkpartiet och Miljöpartiet är frågan hur vi skall använda miljöersättningarna
            i jordbruket. EU står där för 50 % av finansieringen, och vi finansierar
            inom ramen för anslag 50 %. Vi vet att dessa ersättningar inte
            kommer att utnyttjas, bl.a. beroende på att det är så krångligt
            att tillgodogöra sig det här miljöstödet.
          </note>
          <note n="9cdcb711">
            Detta är till stort förfång för vår miljö i och med att vi på
            det här sättet inte uppnår de mål som låg bakom den gemensamma
            finansieringen, mål som är gemensamma med EU:s.
          </note>
          <note n="9a09aaff">
            Vi säger därför i reservation nr 9 att regeringen nu skall gå
            in och mycket aktivt pröva en utvidgning av vallstödet, eftersom
            detta är en viktig del i det här sammanhanget.
          </note>
          <note n="9a0b9143">
            Det är viktigt just från miljösynpunkt - inom ramen för ett utvidgat
            vallstöd får vi då enklare system när det gäller att uppnå miljömål,
            och samtidigt tillgodogör vi oss de ersättningar som finns framförhandlade
            i EU. Det är ett starkt önskemål från näringen.
          </note>
          <note n="9869c9c2">
            Det är faktiskt också en fråga om konkurrensneutralitet när det
            gäller svenskt jordbruk visavi jordbruk i internationella sammanhang,
            men miljömålet är det viktiga. Jag beklagar att vi i utskottet
            inte har kunnat få majoritet för den här viktiga saken, som väldigt
            många tidigare har pekat på.
          </note>
          <note n="6aac6c4f">
            Ytterligare en punkt är frågan om våtmarkerna. Vi vet att våtmarkerna
            har stor betydelse när det gäller reningsmöjligheter, och här
            har vi nu förutsättningar att inom ramen för EU-stödet och inom
            ramen för en aktiv inhemsk politik se till att vi kan anlägga
            och återupprätta våtmarker. I en reservation säger vi från moderat
            håll att om det är så att man anlägger våtmarker på värdefull
            jordbruksmark - åkermark eller annan mark - skall man få ersättning
            utifrån avkastningsvärdet. I dag finns det gränser för ersättningen,
            och det innebär att man på jordar som har högre avkastningsvärde
            helt enkelt inte har råd att anlägga våtmarker. Så är förhållandet
            i Skåne t.ex. Utskottet har fått uppvaktningar i den här frågan.
            Vi vet samtidigt att det är just i de områdena som det är viktigast
            ur miljösynpunkt att kunna anlägga våtmarker. Därför säger vi
            att vi måste se över reglerna så att de blir bättre anpassade
            till avkastningen. Vi vet hur det kan gå till vad gäller de särskilda
            arealstöd som finns inom ramen för EU-principerna när det gäller
            arealersättningarna i jordbruket. Detta är en angelägen fråga.
          </note>
          <note n="ecfa5971">
            Fru talman! Jag vill också ta upp frågan om bilparken, där vi
            också har en reservation. Det är en framtidsfråga. I Sverige håller
            vi på att halka efter mycket betänkligt när det gäller förnyelsen
            av bilparken. Om vi tittar på några länder och jämför antalet
            bilar som är över tio år gamla finner vi att i Sverige
          </note>
          <note n="cb51884b">
            44 % av bilparken är över tio år, i Tyskland 24 %, i
          </note>
          <note n="56e2380c">
            Storbritannien 27 %, i Japan 14 % och i USA 33 %.
          </note>
          <note n="0f04c4e9">
            Vi ligger alltså väldigt illa till om vi ser på den bilpark vi
            har i Sverige och i övriga industriländer.
          </note>
          <note n="11573a5e">
            Detta är en miljöfråga. Införandet av katalysatorn var en av
            de största miljöinsatser som har gjorts. Där var vi moderater
            mycket starkt pådrivande. Om vi under 1990-talet hade haft samma
            förnyelse av bilparken som under 1980-talet hade kväveoxidutsläppen
            varit 35-40 % lägre än vad de är i dag.
          </note>
          <note n="5588e0c7">
            Utskottet hänvisar till att det här är en skattefråga.
          </note>
          <note n="1200dc6c">
            Vi menar att det inte bara är det. Det här är en så viktig miljöfråga
            - inte minst miljöministern talar ofta om trafiken och miljön
            - att regeringen nu måste titta på hur vi aktivt skall kunna bidra
            till att förnya bilparken. Det gör man inte genom att lägga avgifter
            på bilar. Det skulle innebära att färre personer hade råd att
            köpa nya bilar. Men hur skall vi göra? Det är en uppgift att lösa
            för regeringen, som har ansvaret för att lägga fram förslag. Denna
            hemställan gör vi från moderat håll.
          </note>
          <note n="bf01eb45">
            Till sist vill jag ta upp växthuseffekten, som jag tror att vi
            är överens om är den viktigaste globala frågan. Här är jag bekymrad,
            fru talman, över de signaler som ges, inte minst från visst regeringshåll.
          </note>
          <note n="6f765987">
            Jörgen Andersson har gått ut och sagt att han mycket väl kan
            tänka sig att förhandla med norrmännen - jag vet inte om det pågår
            förhandlingar - om att vi skall köpa fossilgasenergi från Norge
            i anslutning till att vi avvecklar våra egna kärnkraftverk. Jag
            säger
          </note>
          <note n="8df7920c">
            "fossilgasenergi", för det är vad det handlar om.
          </note>
          <note n="c8e4b21a">
            Jag måste då fråga miljöministern: Har miljöministern samma uppfattning?
            Skulle vi genom för tidig avveckling ersätta två kärnkraftverk
            med fossilgasenergi från Norge kan vi inte uppnå miljömålen. Då
            kan inte miljöministern gå ut och säga: Nu skall vi klämma åt
            bilismen så mycket hårdare. Om vi inte tillvaratar vår kärnenergi
            utan måste köpa energi från
          </note>
          <note n="2b15756a">
            Norge, energi ur källor som är mycket, mycket värre än bilismen
            när det gäller koldioxidutsläppen, måste vi försöka kompensera
            oss på annat sätt. Det innebär, fru talman, att barnfamiljerna
            och pensionärerna får högre bilkostnader och därmed inte har råd
            att ha kvar sina bilar.
          </note>
          <note n="e590d30a">
            Därför vill jag fråga miljöministern: Delar miljöministern Jörgen
            Anderssons uppfattning när det gäller det sätt på vilket vi skall
            ersätta kärnkraften -
          </note>
          <note n="3ebcc3a1">
            att vi skall förhandla med Norge om att köpa fossilgasenergi
            till det svenska folkhushållet? Det skulle vara ett dubbelfel,
            fru talman. Vi skulle till höga kostnader för folkhushållet avveckla
            en energikälla som från miljösynpunkt är betydligt bättre än fossilgasenergin
            från Norge.
          </note>
          <note n="4bffc47b">
            Med detta, fru talman, ber jag att än en gång få yrka bifall
            till reservationerna 1 och 9.
          </note>
          <note n="4ba60c6d">
            Anf. 154 LENNART DALÉUS (c) replik
          </note>
          <note n="050b8f95">
            Fru talman! När man lyssnar på den moderata beskrivningen av
            hur miljöpolitiken skall finansieras inser man att barnfamiljer
            och pensionärer är den huvudsakliga inkomstkällan i den moderata
            politiken.
          </note>
          <note n="caf7a826">
            Det är naturligtvis inte så att den gruppen kommer att vara den
            som drabbas av ett aktivt miljöarbete.
          </note>
          <note n="b9f8afc9">
            Jag har litet svårt att förstå Göte Jonssons syn på miljömålen.
            Är det inte så, Göte Jonsson, att ett miljömål i Sverige också
            är att avveckla kärnkraften?
          </note>
          <note n="74ed9c60">
            Man får väl svårt att nå det miljömålet om man inte avvecklar
            kärnkraften? Vi måste väl ändå börja att göra också detta - observera
            att jag säger "också detta" - för att nå våra gemensamma mål?
          </note>
          <note n="918e1171">
            Göte Jonsson drar också in den nordiska tanken och berör andra
            länder, som t.ex. Norge och dess delaktighet. Jag undrar om Göte
            Jonsson har några funderingar om hur det kommer sig att danskarna
            när det gäller den gemensamma miljöpolitiken har ambitionen att
            Barsebäck skall stängas. Finns det möjligen något granntänkande
            eller någon grannsämja där som vi bör ägna någon uppmärksamhet?
          </note>
          <note n="e86f4588">
            Vad jag egentligen begärde replik för var Göte
          </note>
          <note n="fb17773b">
            Jonssons syn på miljöprogrammet i jordbruket. Jag tycker att
            den inställning som Göte Jonsson redovisar till stor del är riktig.
            Vallstöd och den typen av åtgärder inom miljöprogrammet kan nog
            ha sina poänger för att klara en hel del miljöfrågeställningarna
            i jordbruket.
          </note>
          <note n="2e4812e4">
            I botten på mycket av jordbrukspolitiken i dag ligger en uppgörelse
            och ett beslut i utskott och kammare, grundat på just uppgörelsen
            mellan Socialdemokraterna och Centern. Inom ramen för den kommer
            naturligtvis mycket av de här diskussionerna att kunna föras.
            Jag tror att det är viktigt att ha insikten att de som är berörda
            av de här frågorna är medvetna om dem. Diskussionerna förs, och
            engagemanget finns.
          </note>
          <note n="0c164673">
            Jag tror att det räcker som ställningstagande för kammarens del.
          </note>
          <note n="f64c7915">
            Anf. 155 GÖTE JONSSON (m) replik
          </note>
          <note n="98048ea5">
            Fru talman! Det var ju i och för sig en intressant upplysning,
            Lennart Daléus. Men det var ju så att i den uppgörelse ni träffade
            finns inget generellt vallstöd. I den uppgörelsen finns inte något
            utvidgat vallstöd. Hur skall då kammaren kunna lita på att det
            finns med i nästa uppgörelse? Har Lennart Daléus garantier för
            det?
          </note>
          <note n="d3e5e2d7">
            Från moderat sida förde vi fram kravet på generellt vallstöd
            när den förra uppgörelsen träffades mellan Centern och Socialdemokraterna,
            och vi anvisade pengar till det. Varför var ni inte med då, om
            ni skall vara med nu? Är den viktiga frågan vem man träffar uppgörelse
            med och inte vilket resultat man vill uppnå?
          </note>
          <note n="1540f19a">
            När det gäller den här reservationen har Lennart
          </note>
          <note n="3e9c5cba">
            Daléus föredragit att sitta i knäet på Margareta Winberg i stället
            för att göra upp med de partier som nu står bakom förslaget. I
            och för sig respekterar jag det, men det går då inte att samtidigt
            säga att man är förespråkare för det vallstöd som man säger nej
            till och som man en gång tidigare har sagt nej till.
          </note>
          <note n="8e6d5e77">
            När det gäller frågan om det internationella samarbetet och barnfamiljerna,
            är jag bekymrad över barnfamiljernas och pensionärerernas situation
            om man genomför den energipolitiken, därför att vi får ju alla
            vara med och betala. Det får även barnfamiljer och pensionärer.
            I utbyte får man en försämrad miljö.
          </note>
          <note n="5510e6c0">
            Det är detta som är dubbelfelet. I det sammanhanget handlar det
            också om vilka internationella och nordiska kontakter man tar.
          </note>
          <note n="9bbdc296">
            Vi har de energikällor som vi har. Från moderat sida anser vi
            att de skall användas så länge de är tekniskt säkra. Sedan skall
            de avvecklas. Då får vi tid att ersätta dessa energikällor med
            miljömässigt bättre energiresurser.
          </note>
          <note n="4123f512">
            Anf. 156 LENNART DALÉUS (c) replik
          </note>
          <note n="b0347248">
            Fru talman! Jag har inte haft några ambitioner att sitta i knät
            på Margareta Winberg eller den nya jordbruksministern. Det jag
            säger är att vi har haft en diskussion i samband med vårt EU-inträde
            som resulterade i en mängd spretande förslag i dessa frågor. I
          </note>
          <note n="e00cd98a">
            det perspektivet lade två partier gemensamt en uppgörelse i botten
            på det som sedan blev ett riksdagsbeslut.
          </note>
          <note n="21b7405c">
            Det är alltså inte en uppgörelse som gäller i Sveriges jordbrukspolitik;
            det är ett riksdagsbeslut. Det är det vi nu skall förvalta.
          </note>
          <note n="2fe73f02">
            Jag vet att vi har litet olika syn på hur man förvaltar det arbetet.
            Det har jag all respekt för. Jag läste att
          </note>
          <note n="0970e07d">
            Göte Jonsson uttalade sig i en av våra mer kända veckotidningar
            - den heter Land - och sade att han hade svårt att förstå att
            Centern och Lennart Daléus kände sig så bundna av den här överenskommelsen.
          </note>
          <note n="90a0464d">
            Men det är så, fru talman, att jag tillhör den litet gammalmodiga
            skola som säger att det är en poäng att man håller överenskommelser
            och arbetar inom dem.
          </note>
          <note n="4ae0393b">
            Det är den ambitionen vi fullföljer med inriktningen att de miljöpengar
            Sverige har fått skall utnyttjas på bästa sätt. Det finns alltså
            möjlighet att arbeta med det inom ramen för det fattade beslutet.
          </note>
          <note n="ab56bb33">
            Sedan får vi ju diskutera kommande budgetår och se vilka förutsättningar
            som då finns för att utnyttja mer av EU:s stödpengar i nya program.
            Jag tycker att det är en utmärkt ambition. Jag delar den i högsta
            grad och tycker att det bör avsättas mer resurser till detta.
          </note>
          <note n="3feae236">
            Men jag har också respekt, fru talman, för att man politiskt
            agerar som Moderaterna gör i den här frågan med en reservation
            till en skrivelse från Miljödepartementet när man vill åstadkomma
            en förändring av ett jordbrukspolitiskt beslut. Jag har respekt
            för den politiska ambitionen.
          </note>
          <note n="ecb2662d">
            Kärnkraften är väl inte mycket mer att orda om, annat än att
            konstatera att vi har olika uppfattning i den frågan. Det är uppenbart,
            och vi får återkomma till det i flera andra sammanhang. Men jag
            tycker inte att man från moderat håll helt skall låtsas som om
            detta inte existerar också som miljömål. Det är viktigt att också
            den miljöfrågan hanteras med allvar av, hoppas jag, både Moderaterna
            och den här kammaren.
          </note>
          <note n="f504c226">
            Anf. 157 GÖTE JONSSON (m) replik
          </note>
          <note n="60bdc0ab">
            Fru talman! Jag vet inte vilket knä som är bäst att sitta i,
            Lennart Daléus. Jag har egentligen ingen ambition att pröva, men
            det kanske är angeläget; det kanske är angenämt.
          </note>
          <note n="bc528717">
            Lennart Daléus säger att här förelåg en rad spretande förslag.
            Men det var ju inte så, Lennart Daléus.
          </note>
          <note n="eb746281">
            Det förelåg från flera partier konkreta förslag baserade på den
            politik som regeringen Bildt hade utarbetat, den jordbrukspolitik
            som Karl Erik Olsson hade signerat. I den miljöpolitiken och EU-politiken
            låg att vi också skulle utnyttja de medel som vi hade förhandlat
            oss till. Där låg också riktlinjer - enkla, klara, generella riktlinjer
            - när det gällde miljömålen. I de riktlinjerna fanns också vallstödet
            med, därför att det var en viktig del i det här sammanhanget.
          </note>
          <note n="1d44ad0b">
            Jag är litet förvånad över att Lennart Daléus kallar detta "spretande
            förslag". Jag har bättre omdöme att ge om Centerpartiets jordbruksminister
            än att han lade fram spretande förslag för den här kammaren.
          </note>
          <note n="e7278cb2">
            Jag har respekt för att avtal skall hållas. Det står t.o.m. i
            den romerska rätten på latin. Men vi utnyttjar ju inte pengarna
            och bönderna får inte del av dem därför att de nuvarande reglerna
            är så krångliga att man inte ens vill fylla i blanketterna. Om
            det är så,
          </note>
          <note n="94382906">
            Lennart Daléus, att man inte uppnår målen med de beslut som är
            fattade, är det då orimligt att säga att målen måste ses över?
            Är det då orimligt att säga att vi i stället måste få mera generella
            regler som gör att det blir bra både för bonde och miljö? Det
            är det som är den moderata målsättningen. Det kanske är politik,
            men det är också politik med innehåll, Lennart
          </note>
          <note n="90047350">
            Daléus.
          </note>
          <note n="568dbf8a">
            Anf. 158 EVA ERIKSSON (fp)
          </note>
          <note n="5e15b63d">
            Fru talman! Jag instämmer med de föregående talarna om att det
            är viktigt att samarbeta och vara optimistisk när det gäller miljöpolitik,
            och kanske annan politik också, men det är också viktigt att vara
            kritisk.
          </note>
          <note n="1393c6f9">
            Efter att ha läst betänkandet och regeringsskrivelsen som vi
            skall debattera i dag kan man konstatera att regeringens miljöpolitik
            kännetecknas av motstridiga budskap om miljötillståndet. Det handlar
            mer om att man skall känna sig ganska lugn. Lennart Daléus säger
            att man förvaltar den borgerliga regeringens miljöpolitik. Det
            är klart att man kan se det så.
          </note>
          <note n="d7fe5a98">
            Å ena sidan är regeringen både offensiv och framgångsrik. Sverige
            hade, kan man läsa, en pådrivande roll i olika internationella
            förhandlingar. Jag tvivlar inte på det. Å andra sidan redovisar
            skrivelserna att bara ett av nio nationella miljömål kan sägas
            bli uppfyllt. Då måste man också komma ihåg att det finns andra
            mål som inte är uppställda.
          </note>
          <note n="49d6167b">
            Man måste ställa sig frågan hur det här hänger ihop. Jag kan
            förstå att det är viktigt för regeringen att framstå som offensiv
            och framgångsrik i en sådan här oerhört viktig fråga. Vad jag
            däremot inte förstår, fru talman, är hur vi i den här kammaren
            skall kunna fortsätta att hela tiden svälja beskeden om att allt
            är i sin ordning i stället för att vara kritiskt analyserande.
          </note>
          <note n="0709b6ff">
            Alla som sitter här känner ju till att rapporter ständigt kommer
            om miljötillståndet både i Sverige och i EU. Det är ju nämligen
            här i riksdagen som vi har fastställt de olika nationella miljömålen,
            och det är också här vi skall reagera när den politik som vi fattat
            beslut om av olika skäl inte kan uppfyllas. När verkligheten blir
            en helt annan än den vi tänkt oss är det dags att fundera över
            de miljöpolitiska medlen, de miljöpolitiska målen och över hur
            konflikter mellan miljö och andra samhällsmål skall lösas.
          </note>
          <note n="7313fe20">
            Fru talman! Det är helt uppenbart att det behövs en analys av
            de miljöpolitiska målen, måluppfyllelsen och de medel som står
            till förfogande. Av riksdagen fastställda mål måste nås. Om så
            inte sker måste vi ta reda på varför och om det finns grundläggande
            fel i själva målformuleringarna, och vi måste föreslå åtgärder.
          </note>
          <note n="bc525e61">
            Jag har tagit upp de här kraven tidigare i kammaren. Jag har
            då fått till svar av miljöministern att den utredning som jag
            vill att en expertkommission skall utföra ryms inom Agenda 21-kommitténs
            uppdrag.
          </note>
          <note n="74edd0be">
            Jag har inte riktigt trott på det tidigare, och jag gör inte
            det nu heller. Agenda 21-kommittén är en utmärkt kommitté, och
            den skall syssla med de frågor som den var tänkt för: att följa
            upp det nationella arbetet med Agenda 21, att tydliggöra den enskilde
            individens ansvar i miljöarbetet för medborgaren och att stämma
            av hur miljömålen uppfylls och fungerar inom Agenda 21-arbetet.
            Det är utmärkt bra och det arbetet drivs med kraft i kommittén.
            Jag vill gärna framhålla att miljöministern här gör stora insatser.
          </note>
          <note n="b8527e4c">
            Folkpartiet föreslår att regeringen skall tillkalla en kommission
            som skall analysera miljömålen, tillhörande medel och sammanvägning
            med andra samhällsmål enligt den reservation som vi har till det
            här betänkandet. Det är av stor vikt att Sveriges riksdag får
            en genomgripande analys av de grundläggande frågorna: beslutsprocessen,
            effektiviteten i miljöpolitiken och förslag till åtgärder.
          </note>
          <note n="38370bce">
            Den nya regeringen borde välkomna ett sådant beslut av riksdagen.
            Som också Lennart Daléus sade förut har den nye statsministern
            klart deklarerat att de ekologiska kraven på utvecklingen i samhället
            skall leda till ett hållbart samhälle. Det skulle nästan vara
            självklart att man hade ambitionen att utreda för att tydliggöra
            miljöpolitiken.
          </note>
          <note n="70feadcc">
            Om jag får göra en liten utvikning, fru talman, vill jag säga
            att jag tycker att det är viktigt att fundera över det som har
            hänt efter regeringsbildningen. Det finns några frågeställningar
            som är angelägna ur miljösynpunkt. Vad betyder det att frågor
            om planering och markanvändning flyttar från Miljödepartementet?
          </note>
          <note n="897f64d3">
            Det statsråd som nu blir högste ansvarige för älvskyddet har
            för bara några månader sedan kastat lystna blickar mot outbyggda
            älvar och fört ny vattenkraft på tal. Det finns också andra frågeställningar.
            Varför antyder man över huvud taget inte någonting om miljöskatter
            och utrymmet för sänkta skatter på arbete i regeringsförklaringen,
            när man talar om det ekologiskt hållbara samhället?
          </note>
          <note n="5bf02a8b">
            Jag har förut i debatten pekat på vikten av att man tar in miljöfrågorna
            i alla sektorer och får en bredare diskussion om detta i kammaren.
            Jag har vid ett tillfälle fått ett löfte av ministern. Ministern
            väckte själv tanken på att det skulle ordnas en allmänpolitisk
            miljödebatt i riksdagen där alla ministrarna skulle vara närvarande.
            Man skulle diskutera hur man skall fatta beslut i framtiden och
            också hur de påverkar miljön.
          </note>
          <note n="1a2a715e">
            Jag hoppas att miljöministern kommer att ta upp denna fråga igen,
            och att vi kommer att kunna ha en sådan debatt här i kammaren.
            Jag tror att det också skulle stimulera möjligheterna och underlaget
            för att analysera och undersöka varför vi inte uppnår dessa mål.
            Jag skulle vilja fråga miljöministern om det fortfarande finns
            en sådan tanke och om det initiativet kommer att tas.
          </note>
          <note n="21215d84">
            Därmed, fru talman, vill jag sluta med att yrka bifall till reservation
            2 av Folkpartiet i detta betänkande.
          </note>
          <note n="c7dfc4aa">
            Anf. 159 LENNART DALÉUS (c) replik
          </note>
          <note n="8cb61af6">
            Fru talman! Eva Eriksson tog upp det jag sade om att den nuvarande
            regeringen förvaltar de idéer och det arbete som vi tog fram under
            den tidigare regeringen. Med risk för att i stället hamna på kant
            åt andra hållet kan jag säga att jag tycker att det är viktigt
            att säga. Eva Eriksson och de partier som ingick i den regeringen
            kan ta åt sig åtminstone en liten del av äran för att detta förverkligades.
            Det starka engagemanget i lokala Agenda 21 och dess utveckling
            påbörjades under den för oss gemensamma regeringsperioden. Det
            är viktigt och någonting att vara glad över.
          </note>
          <note n="87e3a3dc">
            Likadant är det med kretsloppsarbetet och kretsloppsbegreppet.
            Vi har inte uppfunnit kretsloppet, men det var förvisso under
            den förra mandatperioden
          </note>
          <note n="3d88a7ff">
            - kanske framför allt i Centerns regi men naturligtvis med hjälp
            och stöd av den övriga regeringen - som det arbetet kunde drivas
            framåt.
          </note>
          <note n="9796bfcd">
            Fru talman! Man kan se att den nuvarande regeringen förvaltar
            - eller skall jag för att blidka Eva
          </note>
          <note n="7297e087">
            Eriksson säga försöker förvalta - de begreppen och det arbetet
            och för det vidare. Det var min poäng. Det skall man väl ändå
            vara glad för. Man kan ha synpunkter på hur delar av arbetet bedrivs,
            men detta var faktiskt, fru talman, min fundering över de två
            nu centrala begreppen i det svenska miljöarbetet. Om fru talman
            tillåter vill jag ge en uppmaning till Eva Eriksson: Var icke
            förtörnad över detta, utan gläds över det.
          </note>
          <note n="f223e483">
            Anf. 160 EVA ERIKSSON (fp) replik
          </note>
          <note n="cbda7af2">
            Fru talman! Lennart Daléus talade i sitt inlägg om kretsloppssamhället
            och Agenda 21-arbetet. Om det var det arbetet Lennart Daléus menade
            att regeringen förvaltar vill jag understryka att det precis är
            det man gör. Det sker på ett mycket bra sätt.
          </note>
          <note n="51ab848a">
            Det jag pekade på var ändå att man i skrivelsen kan utläsa att
            vi faktiskt inte uppnår nio av tio miljömål. Det är en märklig
            kommentar när man ändå måste vara analyserande och kritisk för
            att uppnå de miljömålen.
          </note>
          <note n="20b5d361">
            Annars gläds jag också, Lennart Daléus. Jag tror att det är oerhört
            viktigt. Agenda 21-arbetet och det arbete mot ett uthålligt samhälle
            som det innebär är naturligtvis en oerhört viktig del. Det är
            en demokratisk innovation som nu pågår i miljöarbetet och som
            kommer att stärka det på lång sikt. Det tycker jag också är glädjande.
            Jag underströk också det.
          </note>
          <note n="3a858678">
            Anf. 161 LENNART DALÉUS (c) replik
          </note>
          <note n="362fe3f9">
            Fru talman! Nu börjar det likna någonting. Nu är vi ju litet
            överens i alla fall. Det var faktiskt just detta jag menade. En
            del av de tunga saker som växte fram under vår regeringstid får
            den socialdemokratiska regeringen nu arbeta vidare med. Då kan
            vi gemensamt glädjas.
          </note>
          <note n="612bea09">
            Jag kan hitta andra exempel, fru talman, på detta.
          </note>
          <note n="3ed1273c">
            Jag såg häromdagen att man börjar aktualisera det som inte minst
            fru talman själv väl känner till, nämligen begreppet nationalstadspark.
            Det börjar bli aktuellt för allt fler städer eller kommuner. Det
            är väl utmärkt om de saker vi initierade under den perioden fortsätter.
          </note>
          <note n="2dc0824f">
            Jag skulle bli lycklig, fru talman, om vi när denna mandatperiod
            är avslutad kan säga att en reaktor har stängts av på grund av
            ett starkt energiengagemang och en stark kärnkraftspolitik som
            har initierats inte minst i Centern. Det vore också någonting
            att glädjas åt i stället för att förtörnas, Eva Eriksson. Jag
            hoppas att vi tycker det gemensamt.
          </note>
          <note n="e176e250">
            Anf. 162 EVA ERIKSSON (fp) replik
          </note>
          <note n="dfb8528d">
            Fru talman! Ja, Lennart Daléus, vi tycker mycket gemensamt. Men
            den frågan kan jag inte svara på just nu. Det kommer väl en debatt
            om energifrågorna i denna kammare. Jag vill ändå understryka att
            det jag menade i mitt inlägg, och det jag står fast vid, är att
            det är viktigt att ta upp de kritiska punkter som finns i miljöpolitiken
            om vi skall uppnå en kraftfull miljöpolitik i framtiden. Det blir
            genom att läsa skrivelsen uppenbart att det finns problem i miljöpolitiken.
            Jag och många andra i utskottet möts ständigt av det. Det finns
            frågor vi inte kan få svar på.
          </note>
          <note n="fe487060">
            Det är klart att man då ändå måste vara kritisk och analysera
            och försöka hitta vägar att uppnå de målen.
          </note>
          <note n="d2c65821">
            Annars är vi väldigt illa ute. Jag förmodar, Lennart
          </note>
          <note n="2eba587f">
            Daléus, att vi har samma uppfattning i denna fråga.
          </note>
          <note n="e53e9f1d">
            (forts.)
          </note>
          <note n="729044ce">
            Ajournering
          </note>
          <note n="1cbdb280">
            Kammaren beslöt kl. 17.57 att ajournera förhandlingarna till
            kl. 19.00 för middagsuppehåll.
          </note>
          <note n="15c1eadd">
            Återupptagna förhandlingar
          </note>
          <note n="a66e9903">
            Förhandlingarna återupptogs kl. 19.00.
          </note>
          <note n="dddd1d33">
            21 § (forts.) Vår miljö - Miljöarbetet under året
          </note>
          <note n="c6b2dfd3">
            (forts. JoU17)
          </note>
          <note n="508e3f35">
            Anf. 163 Miljöminister ANNA LINDH (s)
          </note>
          <note n="0019f788">
            Herr talman! När vi diskuterar den här skrivelsen eller när vi
            diskuterar annat miljöarbete är det ett ekologiskt hållbart Sverige
            som är målet för vårt miljöarbete. Ett ekologiskt hållbart Sverige
            handlar om att leva innanför de ramar som naturen ställer upp,
            eller för att citera Socialdemokraternas miljöprogram från 1968:
            "Då kopplas vi människor åter in i ett kretslopp som liknar det
            naturen själv har utvecklat under gångna miljoner år."
          </note>
          <note n="e8b0111c">
            Inom parentes sagt, har vi socialdemokrater använt kretsloppssamhället
            som ett begrepp sedan 60-
          </note>
          <note n="c23f8aac">
            talet, och inte bara sedan 90-talet, som vissa andra i debatten.
          </note>
          <note n="3592f4fb">
            Men vad innehåller begreppet Ett ekologiskt uthålligt Sverige?
            Vad betyder det när vi kommer till det ekologiskt uthålliga Sverige?
            Ja, det handlar t.ex.
          </note>
          <note n="ecfe254e">
            om att Östersjöns lax och torsk inte längre hotas av miljögifter,
            utan att gravida kan äta Östersjöfisk utan att vara rädda. Det
            handlar om att våra sjöar inte längre är försurade, utan att en
            femåring som får upp en gädda kan ta hem den utan att mamma eller
            pappa får varna för kvicksilver. Det handlar om att varken vitryggig
            hackspett, ängssalvia, silverviol eller någon annan av våra utrotningshotade
            djur eller växter längre hotas av jord- eller skogsbruk. Det handlar
            om att sopberget i princip har försvunnit, därför att vi återanvänder,
            återvinner och producerar igen av avfallet.
          </note>
          <note n="8e171da5">
            Det här uppnår man varken på ett år eller på en mandatperiod.
            SNF:s generalsekreterare Ulrika
          </note>
          <note n="d9ad9712">
            Rasmuson konstaterade häromdagen i radion att det nog tar 100
            år att komma till det ekologiskt uthålliga samhället. Men desto
            viktigare är det att vi snabbt stakar ut riktlinjerna.
          </note>
          <note n="67591d59">
            Årets miljöskrivelse har inte till uppgift att presentera de
            nya, stora frågorna, utan miljöskrivelsen skall bara redovisa
            det löpande som har skett. Däremot kan man konstatera att var
            och en av de frågor som tas upp, som i sig kan vara ganska små,
            ändå är en del av att bygga just det ekologiskt uthålliga Sverige.
          </note>
          <note n="f83902d8">
            Herr talman! Eva Eriksson sade att hon när hon hade läst miljöskrivelsen
            hade kunnat konstatera att allt inte är i sin ordning och att
            det är problem med att vi inte uppnår miljömålen. Ja, herr talman,
            det kan man lugnt säga. Det finns mycket kvar att göra, och framför
            allt kan vi se att det också är svårt och rörigt när vi har 150
            olika miljömål, nationella och internationella blandat, och har
            alltför dålig kontroll på hur vi använder våra styrmedel.
          </note>
          <note n="4a2d2dd4">
            Det är därför regeringen har börjat arbetet på att successivt
            gå igenom miljömålen, se hur vi uppfyller miljömålen, varför vi
            inte klarar alla miljömål och vad vi skall göra för att klara
            miljömålen. Det är därför regeringen går igenom styrmedlen, både
            de ekonomiska styrmedlen och miljölagstiftningen, för att se till
            att vi får effektivare och bättre styrmedel. Det är därför regeringen
            planerar att våren 1998 presentera en proposition för riksdagen
            med nya miljömål, som också skall vara enklare att utvärdera,
            följa upp och mäta, och med riktlinjer för 2000-talets mål.
          </note>
          <note n="5dcd2d5e">
            Herr talman! Jag tänkte inte beröra skrivelsen mer, utan kort
            beröra den framtida miljöpolitiken, som
          </note>
          <note n="7e6a3d3e">
            Lennart Daléus var inne på i sitt inlägg.
          </note>
          <note n="af315dbd">
            Jag kan se tre naturliga pelare för den framtida miljöpolitiken.
            Den första pelaren skulle vi kunna kalla för Bygga om Sverige.
            Jag har som miljöminister besökt ett antal spännande och intressanta
            nya bostadsområden, men det kanske allra viktigaste är att bygga
            om alla de bostadsområden och den infrastruktur vi redan har och
            att se till att vi får energisnåla bostadsområden, med sunda material,
            bygger om samhället utifrån en annan sop- och avfallshantering,
            satsar på nya va-system och ställer om trafik- och energisystem.
          </note>
          <note n="5e93c856">
            Och där, herr talman, kan jag bara beklaga att
          </note>
          <note n="74b2c2cf">
            Moderaterna så envist hakar sig fast vid gamla energilösningar,
            som kärnkraften, i stället för att våga se de nya lösningarna.
          </note>
          <note n="244d004b">
            För övrigt kan jag försäkra Eva Eriksson att älvfrågorna även
            i fortsättningen hanteras av Miljödepartementet.
          </note>
          <note n="b12373ca">
            Den andra pelaren skulle jag vilja kalla för Avgifta kretslopssamhället.
            Om vi nu sedan 60-talet har arbetat för återanvändning och återvinning,
            handlar det också om att vi skall få bort farliga kemikalier ur
            kretsloppet. I dag är t.ex. diskussionen om de hormonpåverkande
            ämnena mycket aktuell. Det handlar också om att vi skall få bort
            alla farliga utsläpp från industrin, där vi vill att tillstånden
            skall omprövas före år 2000, för att vi skall göra allvar av begreppet
            Noll farliga utsläpp.
          </note>
          <note n="f874f344">
            Den tredje pelaren är naturens pelare, att värna naturen, och
            där är målet att det svenska skogsbruket och jordbruket skall
            vara ett internationellt globalt föredöme.
          </note>
          <note n="29b8bcf6">
            Jag måste säga att jag tycker att det är beklagligt att det,
            trots att man kan läsa att skogsindustrin gör 26
          </note>
          <note n="776f0e21">
            miljarder i vinst i dag, fortfarande krävs samhällsstöd för att
            rädda urskogar - det som borde vara ett sektorsansvar.
          </note>
          <note n="c3c25d5e">
            Det här är tre viktiga pelare i arbetet på att Sverige skall
            gå i spetsen för ett ekologiskt uthålligt samhälle.
          </note>
          <note n="9becb1cf">
            Men det internationella miljöarbetet kommer även fortsättningsvis
            att spela en oerhört viktig roll. EU är en viktig arena för oss.
            Den debatten har vi haft här i kammaren, och vi har haft ett bra
            samarbete mellan utskottet och regeringen i att driva miljöfrågor.
            Men vi kan också se att vi måste gå in för att t.ex. förstärka
          </note>
          <note n="4ce36e4c">
            Östersjöarbetet. Vi har bjudit in miljöministrarna runt
          </note>
          <note n="d81abfee">
            Östersjön till ett möte i oktober för att försöka få till stånd
            en Agenda 21-plan för Östersjön och kunna visa resten av världen
            att det går att samla ett antal länder kring ett regionalt samarbete
            för Agenda 21 - något som inte har skett någon annanstans i världen
            och som vi hoppas att Sverige skall kunna visa inriktningen på.
          </note>
          <note n="abe33cac">
            Sverige skall gå före som spjutspets, men Sverige skall också
            med tyngd, intresse och engagemang påverka den internationella
            utvecklingen. Ett ekologiskt Sverige får bara vara en del i en
            ekologisk värld.
          </note>
          <note n="7594f5db">
            Anf. 164 LENNART DALÉUS (c) replik
          </note>
          <note n="49323951">
            Herr talman! Många av de saker miljöministern säger när det gäller
            ambitionerna kan man instämma i.
          </note>
          <note n="2cba2986">
            Det hade varit attraktivt om miljöministern, när hon i den andra
            delen av sitt anförande valde att beröra framtiden, också hade
            ökat konkretionen. Jag delar mycket av synen på hanteringen av
            avfallsberg, nya va-system, trafik- och energilösningar, på att
            kemikalier vi inte vill ha skall bort, att skogs- och jordbruket
            skall utnyttjas osv. Men det enkla ordet är hur: Hur har miljöministern
            tänkt sig att gå vidare i det arbetet?
          </note>
          <note n="43314f6c">
            En aning mer konkretion redan i dag skulle naturligtvis vara
            trivsamt.
          </note>
          <note n="d59ea220">
            Jag har respekt för resonemanget, herr talman, men jag saknar
            ibland miljöministern som deltagare i arbetet kring flera av de
            frågor som ligger just i det här randområdet, och det gäller t.ex.
            energisystemen.
          </note>
          <note n="697a85e3">
            Det skulle vara roligt att se miljöministern på barrikaderna
            i energidebatten, i fråga om kraven på avveckling av kärnkraften,
            bevarande av älvarna osv. Det är möjligt att åsikten och attityden
            finns där, men Anna
          </note>
          <note n="5ab74c1b">
            Lindh bör gå upp på barrikaderna. Det behövs i denna situation,
            där energidebatten nu befinner sig. Det behövs ett kraftfullt
            agerande, som jag utgår från innebär ett fullföljande i alla delar
            av linje 2:s arbete.
          </note>
          <note n="1eac33d3">
            Det är samma sak i fråga om trafiksystemen. Gå upp på barrikaderna
            i det arbetet - inte på broarna, vilket kanske vore dumt. Jag
            tror att också den diskussionen behövs.
          </note>
          <note n="8d7f7693">
            Slutligen skulle jag, herr talman, vilja ha en liten diskussion
            kring de frågor jag själv väckte tidigare, nämligen om sambandet
            mellan ekonomi och ekologi, en diskussion om möjligheterna att
            hantera arbetslösheten och sysselsättningen med hjälp av miljöengagemanget.
            Hur tänker miljöministern dra nytta av, eller utnyttja, brutalt
            uttryckt, människors engagemang i de här frågorna, kanalisera
            det och släppa loss regelverket?
          </note>
          <note n="11e75c7e">
            Anf. 165 Miljöminister ANNA LINDH (s)
          </note>
          <note n="ad6dd6e3">
            replik
          </note>
          <note n="6674bbbf">
            Herr talman! På område efter område kommer regeringen att presentera
            konkretionerna. Men en viktig sak för den här regeringen är att
            visa att det inte bara är miljöministern som presenterar konkretionerna.
          </note>
          <note n="90af7826">
            Alla i den här regeringen skall också fungera som ministrar på
            miljöområdet. Det är därför Ines Uusmann arbetar med Kommunikationskommittén
            om miljömål för trafiken. Det är därför det har varit nära samarbete
            mellan Näringsdepartementet och Miljödepartementet kring den gröna
            näringslivspolitiken. Det är också därför vi har haft ett nära
            samarbete, som kommer att bli ännu närmare, mellan Arbetsmarknadsdepartementet
            och Miljödepartementet med att göra två minus till ett plus, dvs.
            göra de problem som arbetslösheten och miljöförstöringen utgör
            till en möjlighet: nya, gröna arbetstillfällen.
          </note>
          <note n="ae1ad9af">
            Vad energidebatten beträffar var det inte så länge sedan jag
            hade en debatt här i kammaren med just moderater om vikten av
            att vi ställer om energisystemet till både sparande, förnyelsebara
            energikällor och alternativ för att klara avvecklingen av kärnkraften.
            I
          </note>
          <note n="86c12fbe">
            det arbetet kommer också hela den socialdemokratiska regeringen
            att ingå.
          </note>
          <note n="594c5762">
            Det kanske har varit så tidigare, speciellt under den borgerliga
            regeringens tid, att det var enbart miljöministern som fick dra
            lasset. I den här regeringen är det hela regeringen som skall
            driva miljöpolitiken.
          </note>
          <note n="1ffa6a43">
            Anf. 166 LENNART DALÉUS (c) replik
          </note>
          <note n="d9dfbb81">
            Herr talman! Jag tycker att det är en bra ambition att hela regeringen
            skall dra lasset. Men ibland undrar jag litet, om jag skall vara
            uppriktig. När vi diskuterade miljöstödet till jordbruket och
            dess utnyttjande, vilket ju var en hjärtefråga för naturskyddsorganisationerna
            i landet och de organisationer som arbetar med biologisk mångfald
            m.m., var det faktiskt miljöministern själv, om jag minns rätt,
            som sade att det där tyckte hon inte om, det hade hon inte tyckt
            om i regeringssammanträdet heller, det var bara att ge pengar
            till bönderna. Det tycker jag tyder litet grand på en skillnad
            i syn. Den gången var det faktiskt tillsammans med jordbruksministern
            vi kunde driva fram de berättigade resurser som behövdes till
            jordbrukets miljöarbete.
          </note>
          <note n="f0994685">
            Herr talman! Jag undrar alltså fortfarande -det kan väl bli fler
            tillfällen att återkomma till det - vilka utredningar och vilket
            arbete regeringen planerar för att använda miljöarbetet i hanteringen
            av arbetslöshetsfrågorna, som ju är mycket centrala frågor i det
            svenska samhällsengagemanget i dag. Hur blir kopplingen till ekonomin?
            Och naturligtvis, som jag sade förut: Hur skall man frigöra människors
            kraft, få bort regelverk och utnyttja det engagemang som finns?
          </note>
          <note n="f9b51b19">
            I sammanfattning kommer sådana här frågor att diskuteras ytterligare
            och redovisas av regeringen, men jag tycker ändå att det skulle
            vara bra om miljöministern tydligt stakade ut en väg och samlade
            på sig ansvaret för det samlade miljöarbetet i regeringen.
          </note>
          <note n="64b7e3bb">
            Sedan får vi se hur hennes regeringskolleger förvaltar sitt pund.
          </note>
          <note n="aaa3fa66">
            Anf. 167 Miljöminister ANNA LINDH (s)
          </note>
          <note n="ad6dd6e3">
            replik
          </note>
          <note n="57c2e052">
            Herr talman! Jag kommer tillbaka till riksdagen med ett antal
            konkreta förslag. Däremot tänker jag inte förenkla Lennart Daléus
            arbete, som även om vi samarbetar också är att vara oppositionspolitiker,
            genom att i förväg avslöja allt som regeringen kommer att presentera
            under den närmaste tiden.
          </note>
          <note n="fae9502e">
            En fråga Lennart Daléus tar upp som naturligtvis är oerhört viktig
            är förhållandet mellan ekonomi och ekologi. Där kan vi konstatera
            att det svenska exemplet, med den skatteväxling vi gjorde i samband
            med skattereformen 1990/91, har väckt mycket internationellt uppseende
            och framförs i år av World Watch
          </note>
          <note n="86dc27b5">
            Institute som det främsta exemplet på hur ett land kan leda arbetet
            med en skatteväxling och föra över skatter från arbetsinkomster
            till energi. Den vägen räknar jag också med att vi skall kunna
            fortsätta gå efter det att Skatteväxlingsutredningen presenterat
            sitt arbete.
          </note>
          <note n="b581a612">
            Anf. 168 TREDJE VICE TALMANNEN
          </note>
          <note n="cacd0bb3">
            Den ändrade talarlistan gör att jag kommer att medge replik också
            åt Dan Ericsson, Gudrun Lindvall och Maggi Mikaelsson.
          </note>
          <note n="5cbd1a20">
            Anf. 169 EVA ERIKSSON (fp) replik
          </note>
          <note n="7634643d">
            Herr talman! Det gläder mig att miljöministern understryker att
            miljöpolitik inte är lätt, att man i miljöskrivelsen presenterar
            en del av de frågeställningar som man har berört under året och
            att man har ambitionen att gå vidare. Det är bra, och det är också
            bra att miljöministern är kritisk till sina ställningstaganden
            när det gäller olika frågor och arbeten i miljöpolitiken. Det
            är också bra att regeringen nu understryker att hela regeringen
            skall dra lasset och att miljöpolitiken får en del i varje sektors
            ansvar.
          </note>
          <note n="db96d9c1">
            Jag skulle i det sammanhanget vilja fråga om miljöministern,
            utifrån det löfte som gavs vid en tidigare debatt, kan tänka sig
            en allmän miljöpolitisk debatt här i kammaren med alla ministrar
            närvarande.
          </note>
          <note n="446b2cca">
            Det tycker jag skulle vara bra som en manifestation för miljöfrågorna
            och därmed också för att få upp miljöfrågorna högt på agendan.
            Man skulle då också lägga ett ekonomiskt perspektiv på miljöfrågorna
            i relation till arbetsmarknad och kommunikation.
          </note>
          <note n="2d45261e">
            Detta skulle också, i en vidare debatt, kunna leda till att man
            tillsatte den kommission som jag har pekat på. Jag är tjatig när
            det gäller den här frågan, och jag kommer inte att ge mig. Om
            man i en fråga som ekonomin och Sveriges framtid när det gäller
            budgetsanering redan 1993 kunde tillsätta Energikommissionen,
            som gjorde precis samma sak på ekonomiområdet, så skulle man naturligtvis
            ha glädje av att göra det också på miljöområdet. För mig är miljöfrågorna
            precis lika viktiga som ekonomifrågorna, och därför vore det intressant
            att höra vad miljöministern har att säga om detta.
          </note>
          <note n="99425ba6">
            Anf. 170 Miljöminister ANNA LINDH (s)
          </note>
          <note n="ad6dd6e3">
            replik
          </note>
          <note n="36a4538a">
            Herr talman! Jag vill bara poängtera att jag inte är kritisk
            till mina tidigare ställningstaganden, Eva
          </note>
          <note n="a12ad146">
            Eriksson. Däremot är jag naturligtvis kritisk till att vi ännu
            inte lyckats uppfylla alla miljömål.
          </note>
          <note n="244d9361">
            Jag tycker att diskussionen om att ha en miljödebatt med både
            regering och riksdag är intressant. Det är någonting man kanske
            i första hand borde ta upp med talmännen för att inte föregripa
            deras arbete.
          </note>
          <note n="786e68e4">
            Jag har tidigare diskuterat frågan om en kommission med Eva Eriksson,
            och jag har då varit förhållandevis positiv. Men i dag vill jag
            säga att vi nu har ett arbete i gång för att nå samma resultat
            på precis de områden som Eva Eriksson berör. Vi kommer att gå
            igenom målen. Vi kommer att gå igenom varför vi inte uppfyller
            dem där vi inte gör det. Vi kommer att gå igenom styrmedlen, lägga
            fast nya mål och titta på hur de skall bli lätta att följa upp
            och utvärdera och bli bra miljömål för 2000-talet. Jag vet då
            inte om själva formen kommission är det viktigaste. Det viktigaste
            är väl att vi får de här resultaten.
          </note>
          <note n="6bcf2556">
            Anf. 171 EVA ERIKSSON (fp) replik
          </note>
          <note n="41f85402">
            Herr talman! Tack för det sista, miljöministern!
          </note>
          <note n="f5a01d2c">
            Då kan man förvänta sig att regeringen kommer tillbaka till riksdagen
            med en sammanfattning och en analys av just det som jag har pekat
            på. Det är väl precis som miljöministern säger inte formen som
            är det viktiga, utan det är att det kommer fram ett bra resultat.
            Det är också viktigt att vi här i riksdagen kan få möjligheter
            att fatta de beslut som behövs för att uppnå de mål som vi här
            har fastställt. Det är det viktiga för mig som politiker i den
            här frågan.
          </note>
          <note n="f426e06d">
            Jag är ledsen om jag sade att jag upplevde att miljöministern
            var kritisk till sina ställningstaganden.
          </note>
          <note n="28798a4e">
            Det ber jag om ursäkt för. Jag hoppas att miljöministern inte
            är det. Men ibland kan det vara bra att ifrågasätta saker som
            leder till sådant som man inte har tänkt sig att de skall leda
            till.
          </note>
          <note n="32cb79c1">
            Det finns en fråga till. Som jag uppfattade det när statsministern
            presenterade ministrarnas områden skall mark- och planfrågorna
            inte längre ligga på
          </note>
          <note n="24c7171b">
            Miljödepartementet. Därför sade jag i min inledning att älvfrågorna
            skulle ligga på ett annat departement.
          </note>
          <note n="29716def">
            Jag vill nu ställa frågan igen: Är det så att jag har missuppfattat
            det?
          </note>
          <note n="a5584b53">
            Anf. 172 Miljöminister ANNA LINDH (s)
          </note>
          <note n="2d0b2f2f">
            Herr talman! Det är olika sorters frågor. De frågor som har legat
            i gamla Bostadsdepartementet följer med till det nya Bostads-
            och Inrikesdepartementet, dvs. sådana planfrågor som har med det
            direkta bostadsbyggandet att göra, detaljplanefrågor. Däremot
            ligger de frågor som har med naturresurslagen att göra, t.ex.
            älvfrågorna, kvar i Miljödepartementet.
          </note>
          <note n="e802587a">
            Allting som är kopplat till naturresurslagen ligger kvar i Miljödepartementet.
          </note>
          <note n="779284a0">
            Anf. 173 DAN ERICSSON (kds) replik
          </note>
          <note n="9fd84af1">
            Herr talman! Tack för möjligheten att få ställa ett par frågor
            till miljöministern.
          </note>
          <note n="7476e975">
            Jag har tidigare i en frågestund berört miljöskrivelsen och dess
            redovisning av den dåliga måluppfyllelsen vad gäller de nio delmålen.
            Då frågade jag också ministern vad regeringen menar när man skriver
            att man skall omarbeta miljömålen. Jag ville ha ett besked av
            ministern om att det inte skulle handla om att sänka våra miljöambitioner.
            Något sådant besked fick jag inte i den debatten.
          </note>
          <note n="ee90e2f0">
            Jag måste säga att den nu aktuella diskussionen kring naturgasanvändningen
            och därmed ökade koldioxidutsläpp oroar mig alltmer, framför allt
            därför att det är miljöministern som i tidningsuttalanden och
            även här i kammaren har antytt att hon ser naturgasen som en möjlig
            energikälla i samband med att man ersätter kärnkraften. Jag skulle
            nu, herr talman, önska att ministern lugnar alla med höga miljöambitioner
            och säger att regeringen inte skall tumma på nuvarande miljömål,
            varav koldioxidmålet är ett.
          </note>
          <note n="d1419deb">
            Jag har ytterligare en fråga. Jag har i ett annat sammanhang
            tagit upp målsättningarna vid Nordsjökonferensen, bl.a. generationsmålet,
            som innebär att vi skall få bort skadliga, naturfrämmande ämnen
            under en generation, dvs. 25 år. Nu nämns Visbykonferensen i skrivelsen.
            Jag skulle då vilja fråga miljöministern om hon i det sammanhanget
            kan tänka sig att ta upp det här generationsmålet.
          </note>
          <note n="46fe3cc6">
            Anf. 174 Miljöminister ANNA LINDH (s)
          </note>
          <note n="21506be9">
            Herr talman! Jag börjar med att kommentera miljömålen och sänkta
            ambitioner. Nej, det handlar definitivt inte om att sänka ambitioner.
            Jag skulle vilja säga att när man vill ha miljömål som man också
            kan utvärdera och när man vill skaffa starka medel för att uppnå
            dem, handlar det om en skärpning av miljömålen.
          </note>
          <note n="866f9187">
            Jag skall ta ett exempel. Av de nio miljömål som vi inte uppnått
            när Naturvårdsverket gick igenom 9 av
          </note>
          <note n="13643610">
            150 miljömål handlade ett om svavelutsläpp utomlands. Det är
            naturligtvis litet förvirrande när man på det sättet blandar frågor
            som vi direkt kan påverka i
          </note>
          <note n="109aa9d4">
            Sverige och frågor som vi skall driva internationellt.
          </note>
          <note n="b13787bd">
            Det är bl.a. för att få en tydlig boskillnad mellan olika miljömål
            som vi skall se över detta och få bra, tydliga miljömål som också
            går att följa upp.
          </note>
          <note n="dc5041d5">
            Jag förutsätter att alla partier i riksdagen har som mål att
            avveckla kärnkraften, eftersom inget parti har föreslagit att
            vi skall bygga nya kärnkraftsreaktorer.
          </note>
          <note n="bc1f099c">
            Skall vi undvika en situation där vi plötsligt sitter med gamla
            kärnkraftsreaktorer och kärnkraftsreaktorer som börjar bli farliga
            måste vi också i tid planera en omställning. Därför är det viktigt
            att vi börjar med i första hand sparande och i andra hand förnyelsebara
            energikällor. Men jag har också sagt att jag tror att man under
            en övergångsperiod kan behöva använda naturgas om man verkligen
            menar allvar med att avveckla kärnkraften.
          </note>
          <note n="dc4b0d81">
            När det gäller målsättningen i Nordsjökonferensen vill jag påpeka
            att det är Sverige som har drivit kravet att de farliga ämnena
            skall avskaffas inom en generation, dvs. 25 år. Det kommer också
            att bli en fråga som tas upp vid miljöministermötet i höst.
          </note>
          <note n="3ca89a26">
            Anf. 175 DAN ERICSSON (kds) replik
          </note>
          <note n="4857a879">
            Herr talman! Miljöministern säger nu att det definitivt inte
            handlar om att sänka miljömålen. Då tar jag det som ett löfte
            inför de propositioner som skall läggas fram här i kammaren. Framför
            allt när det gäller koldioxidmålet gäller det att inte frångå
            den målsättning som finns. Det kräver att miljöministern lever
            upp till detta också i de kommande energidiskussionerna.
          </note>
          <note n="887a67f6">
            Vad jag förstår av miljöministerns inlägg har hon inte läst Energikommissionens
            betänkande och uppmärksammat den majoritetsuppfattning som där
            finns mellan socialdemokrater, folkpartister och kristdemokrater
            och som talar om hur vi på ett miljömässigt hållbart sätt skall
            ställa om energisystemet utan att få en storskalig introduktion
            av naturgas. Det är vad det handlar om. Vi vill fasa ut kärnkraften,
            men vi skall se till att inte få in något som höjer koldioxidutsläppen
            och bidrar till växthuseffekten. Jag tar miljöministerns uttalande
            som ett löfte om att man icke tänker rucka på koldioxidmålet.
          </note>
          <note n="fb0bee0b">
            Herr talman! När det gäller det s.k. generationsmålet, att bli
            av med de skadliga naturfrämmande ämnena inom en tidsperiod av
            25 år, måste jag väl ändå uppfatta miljöministerns svar på det
            sättet att det inte är någonting som hon tänker ta upp under Visbykonferensen,
            utan det ligger senare i tiden. Min enkla fråga är då: Varför
            kan man inte också i det sammanhanget lyfta fram just det målet?
          </note>
          <note n="5b0dc855">
            Anf. 176 Miljöminister ANNA LINDH (s)
          </note>
          <note n="0e6e66a0">
            Herr talman! Därför att det jag talar om naturligtvis är miljöministermötet.
            Det är det jag uttalar mig om.
          </note>
          <note n="97021150">
            När det gäller koldioxiddebatten anser jag replikatt att det
            vore fantastiskt roligt om vi kunde se samma engagemang som kds,
            moderaterna och andra visar för kärnkraftens bevarande också när
            det gäller att faktiskt försöka ersätta kärnkraften med sparande
            och förnyelsebara energikällor.
          </note>
          <note n="03fad8cb">
            Anf. 177 GUDRUN LINDVALL (mp) replik
          </note>
          <note n="8a75e1b9">
            Herr talman! Tack för att vi trots omkastningen på talarlistan
            också får en chans att ställa vissa frågor.
          </note>
          <note n="d212a7de">
            Från Miljöpartiets sida tycker vi att det är mycket positivt
            att vi nu får en skrivelse som denna. Vi motionerade redan under
            riksmötet 1990/91 om att det borde komma en årlig miljöredovisning.
            Detta är den andra i ordningen som kommer. Där skall miljöministern
            ha en eloge.
          </note>
          <note n="6d666569">
            När man som i den här skrivelsen enbart redovisar att vi inte
            lyckats nå målen, utan att samtidigt tala om vilka åtgärder som
            kan tänkas krävas för att vi skall nå målen, tycker vi dock att
            det fattas en del. Det här borde snarare vara en möjlighet till
            en öppen dialog som verkligen talar om var någonstans man kan
            tänka sig sätta in insatserna. Vi hoppas att det skall finnas
            en möjlighet att komplettera nästa års miljöskrivelse med vilka
            ytterligare medel som behövs för att komma till rätta med miljömålen
            och inte bara konstatera att vi inte når dem. Jag skulle vilja
            höra om det kan finnas ett intresse för någonting sådant.
          </note>
          <note n="64420aa2">
            På samma sätt saknar vi också en genomgång av de hotade arter
            och biotoper som många gånger är en indikation på hur långt vi
            har kommit i miljöarbetet.
          </note>
          <note n="d092a0e1">
            Ökar antalet hotade arter vet vi att någonting är fel. Vi är
            inte på rätt väg. Vet vi att vi får fler arter som inte behöver
            stå på röda listan och vet vi dessutom att det kanske finns fler
            individer av de här arterna, vet vi också att vi är på väg åt
            rätt håll. Det här skulle vara ett utmärkt sätt att i miljöskrivelsen
            också kunna redovisa vad som händer med naturen. Naturen visar
            ofta vart vi är på väg. Jag undrar: Finns det något intresse för
            att lägga in något sådant?
          </note>
          <note n="fe2709ef">
            Vad vi dessutom saknar är en redogörelse för vad som har hänt
            i EU med de undantag Sverige har fått.
          </note>
          <note n="71951637">
            Vi vet att vi har en mängd undantag på kemikalieområdet. Här
            skulle det också ha varit på sin plats att få en redogörelse av
            vad som har hänt. Det enda som redovisas är att man diskuterar
            kadmium. Skall det tolkas som att när det gäller de andra ämnena
            så händer ingenting?
          </note>
          <note n="b10fb32b">
            Anf. 178 Miljöminister ANNA LINDH (s)
          </note>
          <note n="97631e34">
            Herr talman! Allt kan inte ingå i miljöskrivelsen.
          </note>
          <note n="09e47c33">
            Jag tror att den skulle bli ganska ohanterlig om vi i den lade
            in alla förslag om hur vi skall uppnå miljömålen. Det är de facto
            alla propositioner som regeringen allt eftersom lägger fram under
            ett år. I fråga efter fråga när det gäller hur vi skall uppnå
            miljömålen återkommer regeringen med förslag. När det t.ex.
          </note>
          <note n="87e0f3aa">
            gäller den biologiska mångfalden återkommer vi redan i höst,
            inte nästa vår, med ett förslag.
          </note>
          <note n="8e22451d">
            Den helhetssammanställning som Gudrun Lindvall efterlyser kommer
            också. Den kommer i propositionen 1998, som jag talade om tidigare.
            På område efter område kommer regeringen att redovisa hur miljömålen
            skall uppfyllas. Den stora genomgripande miljödebatten om miljömålen
            för 2000-talet hoppas jag att vi skall ta gemensamt och förhoppningsvis
            bli eniga om målen under våren 1998.
          </note>
          <note n="f7781d87">
            Anf. 179 GUDRUN LINDVALL (mp) replik
          </note>
          <note n="2c996158">
            Herr talman! Med den stora ambition som den här regeringen har
            förespeglat att den har, nämligen att man skall försöka få ett
            samhälle i mer ekologisk balans, handlar det naturligtvis om vad
            man kan göra internationellt, men också i högsta grad om vad man
            kan göra nationellt. Framför allt på kemikalieområdet kan vi se
            att det vi plockar hit med transporter, t.ex.
          </note>
          <note n="7f550972">
            de kemikalier vi har i våra varor, är sådant som vi kan påverka
            nationellt. Vi behöver inte gå speciellt långt för att se att
            det finns länder i vår närhet som inte har samma mängd kemikalier.
            Därför tänkte jag höra efter: Finns det någon ambition från regeringens
            sida att ta itu med kemikaliesituationen i samhället, att föreslå
            en reducering av kemikalierna?
          </note>
          <note n="602a25bf">
            Jag vill återigen upprepa frågan: Vad har hänt med de undantag
            vi har från EU:s bestämmelser? Vi har t.ex. undantag för klorerade
            organiska lösningsmedel, asbest, kvicksilver, arsenik, organiska
            tennföreningar och PCP. Har det inte hänt någonting? Det har nu
            gått ett och ett halvt år. Innebär det att när tiden har gått,
            fyra år, tvingas vi acceptera dessa ämnen? I så fall står vi inte
            bara still på ett viktigt miljöområde utan tar också ett steg
            bakåt. Är det verkligen så att det bara är kadmium som man över
            huvud taget har börjat diskutera i EU?
          </note>
          <note n="7c802172">
            Anf. 180 Miljöminister ANNA LINDH (s)
          </note>
          <note n="ad6dd6e3">
            replik
          </note>
          <note n="0ca25025">
            Herr talman! När det gäller kemikaliefrågorna i
          </note>
          <note n="3e6ecec6">
            EU är det något som vi prioriterar, och vi vill självfallet inte
            om fyra år vara i en situation där vi skall försämra våra regler.
            EU:s miljökommissionär har också garanterat oss vi inte skall
            behöva försämra våra regler.
          </note>
          <note n="b78e52e8">
            Vi arbetar mycket hårt i EU. Det sker också en hel del internt
            i EU där man arbetar med att se över sina direktiv och sina egna
            bestämmelser för att på dessa olika områden med undantag höja
            nivån på EU:s regler. Det är också ett arbete som vi har drivit
            tillsammans med de andra nya medlemsländerna i EU, eftersom våra
            undantag överensstämmer på några områden.
          </note>
          <note n="f949bbf1">
            Jag kan försäkra att jag senare kommer att återkomma till riksdagen
            och berätta om hur det har gått när det gäller EU:s interna kemikaliearbete.
            Hittills går arbetet i EU framåt, och det tycker vi är bra. Gudrun
            Lindvall behöver inte tro att det är enbart när det gäller någon
            av tungmetallerna som diskussionen har varit i gång med EU.
          </note>
          <note n="fdda1c82">
            Däremot kan man inte stanna vid det. Det skulle innebära att
            vi vill att resten av EU skall få strängare kemikalielagstiftning
            men att vi inte har några ambitioner att vidareutveckla vårt kemikaliearbete,
            och det har vi ju. Därför har regeringen t.ex. nu delat ut ett
            antal uppdrag för att få en bättre kontroll på kemikaliesamhället.
          </note>
          <note n="c9bd679a">
            Vi har också bjudit in både regeringsrepresentanter och betydande
            kemiföretag från hela världen för att ha ett högnivåmöte i Stockholm
            och diskutera kemikaliefrågorna. Det mötet hade vi i januari.
            Det var ett framgångsrikt möte där vi också fick kemikalieindustrin
            att skriva under på viktiga frågor, som försiktighetsprincipen
            och substitutionsprincipen. Vi fortsätter att utveckla kemikaliearbetet
            vid sidan av att vi går vidare i EU.
          </note>
          <note n="aa8ba051">
            Anf. 181 MAGGI MIKAELSSON (v) replik
          </note>
          <note n="39cc498e">
            Herr talman! Jag tycker att det är bra om man kan engagera hela
            regeringen i miljöarbetet. Det är alldeles nödvändigt. Jag tror
            också att det är nödvändigt att vi personligen måste börja ta
            konsekvenserna för de miljömål som vi ställer upp. Det betyder
            att vi måste vara beredda att ändra vår livsstil, och det behövs
            att vi tar ett helhetsperspektiv på detta.
          </note>
          <note n="87cf4369">
            Eftersom man brukar ta till partiledaröverläggningar när det
            gäller viktiga frågor, t.ex. försvarsfrågor och energifrågor,
            tycker jag att det borde vara en idé att kalla till partiledaröverläggningar
            om miljösituationen och hur vi skall uppnå miljömålen. Det är
            en fråga som jag skulle vilja ställa till miljöministern.
          </note>
          <note n="ed193e46">
            Är det något som miljöministern skulle kunna verka för i regeringen,
            att man lyfter frågan på det sättet?
          </note>
          <note n="eeddda91">
            Det vore att ge den en högre status.
          </note>
          <note n="68d6bd3c">
            Sedan tyckte jag att det lät intressant med de tre pelarna och
            att bygga om Sverige, något som är alldeles nödvändigt. Då förväntar
            jag mig att det investeringsbidrag som kom till som ett resultat
            av en uppgörelse mellan Vänsterpartiet och regeringen förrförra
            hösten och som tog slut väldigt fort, dvs. pengar till miljöinvesteringar,
            kan få en ordentlig påfyllnad i potten inför höstens budgetarbete.
          </note>
          <note n="4dcc2cf8">
            När det gäller att avgifta kretsloppssamhället hoppas jag att
            vi skall kunna få förslag till hur vi skall bli av med nickel-kadmium-batterierna.
            Där har vi verkligen misslyckats helt och hållet med att bli av
            med dem och nå det mål som är uppsatt.
          </note>
          <note n="90409bd4">
            När det gäller naturen, jord och skog delar jag miljöministerns
            syn att det är dåligt av skogsnäringen att inte klara att avsätta
            fler skogsområden. Då förväntar man sig att det skall komma förslag
            även på det området. Däremot är en del av de problem som skogsnäringen
            dras med, t.ex. försurningen, något som man rimligen inte kan
            lasta just de som råkar vara skogsägare eller bedriva skogsbruk
            för, eftersom det är ett större problem. Där får man ta till andra
            metoder.
          </note>
          <note n="8d05c766">
            Anf. 182 Miljöminister ANNA LINDH (s)
          </note>
          <note n="ad6dd6e3">
            replik
          </note>
          <note n="4bbc9e2e">
            Herr talman! Jag skall gärna fundera vidare på
          </note>
          <note n="0c5f7705">
            Maggi Mikaelssons idéer. Det är möjligt att vi skall ha en partiledaröverläggning
            om miljöpropositionen år 1998 och miljömålen för 2000-talet.
          </note>
          <note n="1d734a7e">
            När det gäller nickel-kadmium-batterierna är jag övertygad om
            att vi kommer att hitta en lösning, eftersom vi har fått ett mycket
            bra förslag av utredare
          </note>
          <note n="13328658">
            Ingemar Josefsson. Vi räknar med att vi skall kunna lösa inte
            bara problemet med nickel-kadmiumbatterierna utan också de andra
            batteriproblem vi har.
          </note>
          <note n="0e2fe3d0">
            När det slutligen gäller skogsnäringen och försurningen är det
            riktigt att skogsnäringen inte själv kan påverka försurningen.
            Men jag skulle vilja säga till skogsindustrin, att eftersom vi
            från politiskt håll har fått igenom en överenskommelse i EU om
            att EU
          </note>
          <note n="48e366dc">
            skall ta fram en åtgärdsplan för att minska de sura utsläppen
            och den vägen också minska de faktiska försurningsskadorna i den
            svenska skogen, borde skogsindustrin som tack för det ta på sig
            ett större ansvar för att bevara den biologiska mångfalden.
          </note>
          <note n="f6b802e0">
            Anf. 183 MAGGI MIKAELSSON (v) replik
          </note>
          <note n="47868704">
            Herr talman! Där är vi överens. Men ett ansvar som vi skulle
            kunna ta från riksdag och regering är att se till att de kalkningsinsatser
            som man byggt upp modeller och system för att bedriva får tillräckligt
            med pengar. Där har regeringen förslagit neddragningar och fått
            stöd från riksdagen för att dra ner kalkningsanslagen.
          </note>
          <note n="b7a3b239">
            Trots att vi kanske inte alltid kan vara helt säkra på att långsiktigt
            är det allra bästa sättet är det trots allt det bästa sätt vi
            i dag har för att förhindra försurningsproblemen. Det gäller både
            på skogsmark och i sjöar. Där har vi också ett ansvar att försvara
            och bevara den biologiska mångfald som finns också under vattenytan
            och som vi inte ser. Då blir det möjligt för den som drar upp
            en gädda att också kunna äta upp den.
          </note>
          <note n="51c45bff">
            Ytterligare ett område som jag skulle vilja passa på att ta upp
            när miljöministern är här är producentansvaret och avfallsberget.
            Det är också ett område där vi har misslyckats kapitalt. Jag vet
            inte vilken uppfattning miljöministern har och vilken tilltro
            hon har till marknadskrafterna. Men här har vi misslyckats när
            det gäller att samla in papper och kartonger. Det klarar inte
            marknadskrafterna.
          </note>
          <note n="b0515a07">
            Det finns fler exempel på hur det med det nya systemet kommer
            att bli krångligare och svårare för enskilda människor att hitta
            till uppsamlingsställena.
          </note>
          <note n="487ce7f7">
            Det blir längre resor och krångligare att få till det. Här måste
            regeringen ta ett initiativ och komma med ett förslag. Annars
            kommer det alldeles säkert att komma bra förslag under den allmänna
            motionstiden.
          </note>
          <note n="0f135272">
            Anf. 184 Miljöminister ANNA LINDH (s)
          </note>
          <note n="ad6dd6e3">
            replik
          </note>
          <note n="9000a05b">
            Herr talman! Producentansvaret är en mycket viktig fråga. Det
            handlar i grunden om att det är en väldigt bra och viktig idé.
            Den bygger på att det bara är om producenten själv är ansvarig
            för det han har producerat som han också har ett ansvar för och
            ett riktigt incitament till att förändra sin produkt så att den
            blir miljövänlig, lätt att återta och lätt att återvinna.
          </note>
          <note n="baef8703">
            Däremot kan jag hålla med om kritiken att övergången från det
            gamla systemet till det nya systemet med producentansvar inte
            alltid har fungerat så smidigt. Nu skall man kanske acceptera
            att det kan finnas problem under en övergångsperiod. Men jag kan
            också se en del strukturproblem. Det handlar framför allt om att
            kommunerna måste ha en större möjlighet att påverka hur insamlingen
            skall gå till för kommuninvånarna så att kommunen på det sättet
            kan se till att de egna kommuninvånarna får en bra service, så
            att vi kan garantera att vi har ett system som fungerar i hela
            landet.
          </note>
          <note n="6388741a">
            Vi har därför en skrivelse ute på remiss i kommunerna. Det är
            dels en rapport från Naturvårdsverket, dels ett antal frågor som
            vi ställer till kommunerna.
          </note>
          <note n="4746ac92">
            Avsikten är att producentansvaret skall behållas men att det
            skall kombineras med en något starkare möjlighet för kommunerna
            att vara med och forma detta så att det fungerar praktiskt.
          </note>
          <note n="4af2cc27">
            Anf. 185 GUDRUN LINDVALL (mp)
          </note>
          <note n="a7e139f3">
            Herr talman! Nu blev talarordningen litet konstig, men det kanske
            fanns skäl till det.
          </note>
          <note n="b0ca72ef">
            Detta är den andra miljöskrivelse vi får. Från
          </note>
          <note n="0f8fc0cf">
            Miljöpartiets sida tycker vi att det är bra, eftersom vi har
            velat ha en sådan redogörelse. Men som jag tidigare sade hade
            vi önskat att regeringen hade haft större ambitioner och inte
            bara redovisat att vi i Sverige inte når miljömålen, vilket är
            sorgligt, utan också haft en liten diskussion i skrivelsen om
            hur man har tänkt sig att klara av det i framtiden, för det är
            egentligen det som det handlar om. Vi måste klara miljömålen för
            att vi skall kunna etablera det ekologiska samhälle som alla säger
            att vi vill ha.
          </note>
          <note n="6304d535">
            Dessutom kan vi konstatera att många av de miljömål som vi har,
            ungefär 150 stycken, inte är satta efter vad naturen tål. De är
            satta efter vad man trodde att man skulle klara av och vad man
            trodde skulle vara ekonomiskt möjligt. Egentligen skulle många
            av dem behöva skärpas för att hamna på en nivå där naturen klarar
            av dem. Vi skulle alltså ha betydligt starkare krav när det gäller
            koldioxid, kväveoxider osv. I och med att man kan konstatera att
            vi inte har gjort tillräckliga insatser för att klara målen finns
            det en risk för att de kommer att urholkas ytterligare. Jag hoppas
            att den farhågan inte kommer att besannas.
          </note>
          <note n="18ea83bf">
            I den här miljöskrivelsen saknas det alltså en del.
          </note>
          <note n="6984d602">
            Vi skulle ha önskat att det också hade funnits mera diskussion
            om den biologiska mångfalden och om vad som har hänt med EU-målen.
          </note>
          <note n="c9a03aa4">
            Om vi tittar på betänkandet finns det en liten passus som jag
            skulle vilja läsa högt och som är litet betecknade för miljödiskussionen
            i dag. Det står så här: "Utskottet erinrar om att riksdagen under
            våren
          </note>
          <note n="1de8df9d">
            1991 fattade ett övergripande beslut om mål och riktlinjer för
            miljöpolitiken."
          </note>
          <note n="7dbcc57b">
            Det är den proposition som den förra socialdemokratiska regeringen
            lade fram, En god livsmiljö. Sedan dess har inte mycket hänt.
            Det är betecknande för miljöpolitiken under 90-talet. Det händer
            ingenting.
          </note>
          <note n="c57c4bda">
            Att vi nu, 1996, skall behöva hänvisa till en proposition som
            kom 1991 är beklämmande. Men det är inte förvånande om man, som
            Miljöpartiet, har tittat på vad som har hänt med miljöpolitiken.
          </note>
          <note n="1c1b25dd">
            När Naturskyddsföreningen gjorde bokslut över den borgerliga
            regeringen sade de: Det är sammanfattningsvis med stor besvikelse
            vi ser tillbaka på dessa tre år. Att den miljöpolitiska utvecklingen
            avstannar under en lågkonjunktur kan man ha en viss förståelse
            för, men att medvetet driva en politik som tar flera steg tillbaka,
            såsom den borgerliga regeringen gjort, är ansvarslöst och oacceptabelt.
          </note>
          <note n="c5768f3e">
            Vi hör Centerpartiet säga att Socialdemokraterna förvaltar politiken.
            Jag hoppas verkligen att Socialdemokraterna har betydligt högre
            ambitioner än så och fortsätter där man slutade 1991, eftersom
            det inte hände så mycket sedan. Miljön blir inte bättre av att
            man lanserar ordet kretsloppssamhälle. Miljön blir bättre när
            man fattar politiska beslut som visar att man vill minska kemikaliehanteringen
            och att man vill gå åt rätt håll och uppfylla miljömålen.
          </note>
          <note n="27af228a">
            Miljöpartiet anser att det är angeläget att miljömålen skärps
            och vi hoppas att det kommer till konkreta åtgärdsplaner över
            hur vi skall nå målen. Det är bra att miljöministern säger att
            även andra ministrar skall ta ansvar för miljön, eftersom det
            måste vara så. Miljöpolitiken måste genomsyra alla departement
            för att vi skall ha en chans.
          </note>
          <note n="92b4b343">
            Jag hoppas att detta inte innebär att vi får en svagare miljöminister,
            utan att vi får en starkare miljöminister, en starkare miljöpolitik
            och att t.ex. kommunikationsministern verkligen tar miljömålen
            på allvar. Just trafiken är ett område där vi vet att vi tyvärr
            går åt fel håll i dag.
          </note>
          <note n="170db53a">
            Det är alltså beklämmande att konstatera att vi klarar ett av
            de nio undersökta målen, nämligen det om svaveldioxider. Där går
            det någorlunda bra. Resten får riksdag och regering bakläxa på.
            Det här har gått dåligt. Miljöpolitiken har mest varit ord och
            floskler och för litet handling. Det måste bli en ändring på det.
          </note>
          <note n="7dadb134">
            Vi kan också se att det finns en hel del målkonflikter mellan
            politik i allmänhet och miljöpolitik. I dessa målkonflikter kommer
            ofta miljöpolitiken till korta.
          </note>
          <note n="01702290">
            Det gäller t.ex. trafikmålen. Om vi bygger motorvägar vet vi
            att det leder till ökad bilism. Om vi inte bygger motorvägar kan
            vi hålla igen bilismen. Där har miljöpolitiken tyvärr hittills
            fått komma till korta. Det har varit den andra politiken som har
            fått spela den avgörande rollen. Jag hoppas att vi kan få en ändring
            där.
          </note>
          <note n="aca44846">
            Därför hälsar vi med glädje de signaler som säger att
          </note>
          <note n="5b61fc48">
            Sverige är färdigbyggt när det gäller motorvägar. Fler motorvägar
            ökar definitivt utsläppen.
          </note>
          <note n="3d2dae12">
            Det finns också andra målkonflikter. Skall vi öka konsumtionen
            eller inte. Vi hörde just Göte Jonsson berätta att det var så
            bra i USA för att man hade en större omsättning på bilar där.
            Men omsättning på varor är också ett problem. Det leder till ett
            resursslöseri som i sig föder miljöproblem. Ibland är det kanske
            bättre att vårda det man har och se till att resursslöseriet minskar.
          </note>
          <note n="09152f3d">
            Vi hör ofta i dag att miljöproblemen bara kan lösas internationellt.
            Det är en myt som vi i Miljöpartiet anser att vi måste skärskåda
            rejält. Det är naturligtvis så att en hel del miljöproblem bara
            kan lösas internationellt. Men varje land som tar ett steg i rätt
            riktning minskar den totala globala miljöbelastningen. Vartenda
            litet bidrag till minskningen är ett positivt bidrag.
          </note>
          <note n="1919852b">
            Det får inte vara så att vi håller igen de nationella ambitionerna
            för att vänta in alla andra länder. Det finns en liten tendens
            i miljödebatten i dag att vi skall göra allting samtidigt. Vi
            menar att Sverige måste kunna gå före här. Det kan gälla många
            områden, t.ex.
          </note>
          <note n="9987144c">
            när det gäller kemikalier. Där har Sverige tidigare varit ett
            land som visar att det går att klara sig utan en hel del av de
            kemikalier som inte bör finnas.
          </note>
          <note n="d7e873c4">
            I dag har vi ungefär 1 miljon kemikalier i omlopp.
          </note>
          <note n="3eee8247">
            Av dem används 20 000-60 000 mycket i kommersiellt bruk. Vi i
            Miljöpartiet menar att det är dags att vi återigen får en översyn
            av kemikaliehanteringen, ungefär som den som fanns i den proposition
            som kom 1991, En god livsmiljö. Den visade vilka områden man ville
            börja minska på. Den talade om att vi skulle minska kvicksilveranvändningen,
            användningen av klorerade kolväten osv. I dag är det fortfarande
            de målen som styr. Det har inte hänt så mycket sedan dess. Det
            är dags att ta tag i detta igen och visa att vi i
          </note>
          <note n="6c62db84">
            Sverige vill gå före på kemikalieområdet trots att vi är medlemmar
            i EU.
          </note>
          <note n="8a674812">
            En av miljörörelsens främsta anledningar till att inte vilja
            gå med i EU var just att det blev så svårt att driva en egen självständig
            nationell politik, framför allt på kemikalieområdet. Det är dags
            att visa att det går. Än så länge har vi inte sett så mycket av
            det.
          </note>
          <note n="2d418fec">
            I Danmark har man sagt att man vill försöka när det gäller de
            ämnen som kallas hormongifter, t.ex.
          </note>
          <note n="4ac5f3ba">
            nonylfenol. Man har sagt att man vill införa ett nationellt förbud
            för den kemikalien. Det skulle vara mycket positivt om miljöministern
            kunde ge besked om att även Sverige är intresserat av det.
          </note>
          <note n="5a565f65">
            Det talas mycket om den biologiska mångfalden, men det händer
            inte så mycket som positivt bidrar till en ökad eller ens bibehållen
            biologisk mångfald i
          </note>
          <note n="357b38af">
            Sverige. Det är en problematik som är ganska komplex. Det handlar
            också mycket om alla andra miljöproblem vi har. Försurningen innebär
            t.ex. att 90 %
          </note>
          <note n="606eb569">
            av allt svampmycel håller på att försvinna ur skogsmarken. Svampmycelet,
            svampens fina trådar, är en förutsättning för att träden skall
            kunna må bra. Det är nämligen svampmycelet som förser träden med
            mineraler och vitaminer. Att svampen försvinner är ett resultat
            av försurningen och kan vara ett skäl till att vi ser allt fler
            blödande granar och döende skog.
          </note>
          <note n="62d7dbd5">
            Vi måste få en politik som menar allvar med den biologiska mångfalden.
            Vi har t.ex. fortfarande ett skogsbruk som gör att många arter
            försvinner. Vi har ett skogsbruk som inte sparar de biotoper som
            har hotade arter.
          </note>
          <note n="6ddfcdfe">
            I dag finns det 206 arter som är akut hotade, 520
          </note>
          <note n="fda9baf5">
            som är sårbara och 263 som är sällsynta. Tyvärr är det inte så
            att de akut hotade och sårbara blir färre. Det är snarare så att
            fler flyttas upp på listan. Än så länge har
          </note>
          <note n="260ec571">
            111 arter försvunnit ur den svenska faunan och floran.
          </note>
          <note n="aa6e88c5">
            Många hävdar att framför allt många kärlväxter, mossor och alger
            befinner sig i hotklass 1, dvs. akut hotade, och kommer att hamna
            bland de försvunna om vi inte ändrar skogspolitiken och lantbruket.
          </note>
          <note n="740afd71">
            Lantbruket bedrivs ju som ett intensivt kemikalielantbruk som
            definitivt hotar den biologiska mångfalden. Vi i Miljöpartiet
            har lagt fram en mängd förslag om detta. Vi vill t.ex. avsätta
            500 miljoner per år för att i alla fall rädda 5 % av den produktiva
            skogsmarken nedanför skogsodlingsgränsen. Här finns många av de
            akut hotade arterna.
          </note>
          <note n="dfd1359f">
            Vi menar också att det skulle finnas en möjlighet att ta upp
            vilka arter det handlar om i miljöskrivelsen.
          </note>
          <note n="d317350f">
            Det finns en mycket stor okunskap om detta i Sverige i dag. Man
            måste tala om vad som krävs för att dessa arter skall kunna finnas
            kvar och redovisa vilka inventeringsbehov som finns. I mångt och
            mycket känner vi till ganska litet om dem. Det gäller t.ex. sådana
            arter som ändå är så pass kända som tjädern. Vi vet väldigt litet
            om var den förekommer, vilka krav den har och vad vi måste göra
            för att bevara den. Detta är frågor som är viktiga.
          </note>
          <note n="bba9e2cc">
            En annan sak som jag också skulle vilja skicka med, och som jag
            hade en att-sats om som inte fick komma med, är att man i EU anser
            att jaktfrågorna tillhör miljöministern. Sverige är unikt så till
            vida att vi anser att jakt är en areell näring. Jag skulle verkligen
            vilja uppmana miljöministern att inse att jakt handlar om biologisk
            mångfald i dag. Det handlar om hur vi hanterar den biologiska
            mångfalden. Vi i Miljöpartiet anser att dessa frågor skall ligga
            på miljöministern. Det skulle också vara logiskt med tanke på
            att de i dag ligger på Naturvårdsverket och inte på
          </note>
          <note n="3bc940e2">
            Jordbruksverket. Därmed skulle de alltså följa sin minister.
          </note>
          <note n="f11aa135">
            Vi har också tagit upp det som Sverige har bidragit med till
            EU:s Natura 2000. Vi menar att Sveriges bidrag har varit för litet.
          </note>
          <note n="b67e5217">
            Det sades tidigare att detta inte skulle få bli styckevis och
            delt, utan att det skulle ses som en helhet. Vi skulle få en avsättning
            av områden där vi skulle kunna se att det fanns en helhet. Tyvärr
            blev det inte så. Naturvårdsverket ville ha med 1 273 områden.
            Det ansågs att man då skulle kunna uppfylla art- och abitatdirektivet
            samt fågeldirektivet och få ett hållbart bidrag till Natura 2
            000. Men det blev bara
          </note>
          <note n="75c76817">
            563 områden. Vi menar att miljöministern borde återkomma och
            se till att vi får med betydligt fler områden i Natura 2 000.
            Dessutom är de områden som nu finns med till 95 % redan skyddade
            i dag.
          </note>
          <note n="2d40ab27">
            Detta har alltså inte medfört något positivt.
          </note>
          <note n="3299044d">
            Det finns en mängd frågor angående det material som har lämnats
            i Miljöskrivelsen. En del av dessa vill jag ställa, om miljöministern
            vill ta repliker. Bl.a.
          </note>
          <note n="28ae0249">
            står det att Naturvårdsverket har fått i uppdrag att utarbeta
            förslag till åtgärder för att minska utsläppen av kväveoxider
            med 50 % till år 2005 jämfört med
          </note>
          <note n="33467747">
            1980 års nivå.
          </note>
          <note n="074a8988">
            Jag trodde att det var så att riksdagen skulle sätta målen, och
            att Naturvårdsverket sedan utarbetade planerna. Men det här målet
            finns inte! När avser man att det skall sättas? Det finns också
            en hel del mål som är passerade, och som gällde fram till 1993.
          </note>
          <note n="9f781d10">
            Även för dessa står det att Naturvårdsverket har fått i uppdrag
            att se över åtgärder. När skall vi sätta målen?
          </note>
          <note n="bc364552">
            Skall inte riksdagen först sätta målen? Sedan kan vi arbeta för
            att få fram de åtgärder som krävs. Jag tycker att detta känns
            som en litet felaktig ordning, även om jag hoppas att det är ambitioner
            som gör att det blir så här.
          </note>
          <note n="5d179edb">
            En annan fråga jag vill ställa handlar om jordbruket. Det Naturliga
            Steget tog initiativ till en hearing för några år sedan. Den resulterade
            i att man samfällt, tillsammans med LRF och Alternativa Jordbrukare,
            slog fast att jordbruket i Sverige inte är ekologiskt hållbart.
            Även detta måste vara en del av det som miljöministern borde komma
            in på. Finns det någon ambition att ändra det svenska jordbruket
            så att det blir långsiktigt hållbart?
          </note>
          <note n="4e957b62">
            I skrivelsen står det att vid omstrukturering av jordbruket i
            öst är det viktigt att denna sker så att man får ett miljövänligare
            och mer hållbart lantbruk. Gäller inte detta i lika hög grad i
            väst? Det kanske gäller i betydligt högre grad i väst. Det västeuropeiska
            jordbruket är nämligen det absolut minst ekologiskt hållbara jordbruk
            som världen någonsin har skådat.
          </note>
          <note n="1ca8abf4">
            Jag hoppas få svar på en del av frågorna. I övrigt hoppas jag
            att det som kommer nästa år har litet högre ambitionsnivå. Jag
            hoppas också på en litet mer förutsättningslös diskussion, redan
            innan skrivelsen läggs fram, om vilka ambitionerna skall vara.
            Det är ju så med miljöpolitiken - den skulle må bra av en mer
            öppen debatt än vi har i dag i Sverige.
          </note>
          <note n="ba121930">
            Anf. 186 LENNART DALÉUS (c) replik
          </note>
          <note n="b7cdc882">
            Herr talman! Gudrun Lindvall menar att man genom att hänvisa
            till 1991 års riktlinjer också har sagt att det inte har hänt
            någonting sedan 1991. Det är också Gudrun Lindvalls slutsats.
            Därmed går hon i den numera närmast klassiska fällan att bedöma
            miljöarbetet utifrån Socialdemokraternas vana att då och då göra
            nedslag i miljöverkligheten, och komma med mer omfattande dokument.
            Det skedde 1991, och det kommer uppenbarligen att ske 1998. Men
            detta är inte någon definition på om saker har hänt eller inte.
          </note>
          <note n="d8922572">
            Herr talman! Låt mig nämna några saker som har hänt. Skogsvårdslagen
            har fått ett miljömål som inte fanns tidigare. Agenda 21-arbetet
            bedrivs, och bedrevs under den tidigare perioden, med kraft. Kretsloppsarbetet
            har börjat på allvar. En klimatkonvention har antagits och likaså
            en konvention om biologisk mångfald. En ny gentekniklag har antagits
            - någonting som har efterfrågats länge. Nationalälvar har utsetts
            och en nationalstadspark har inrättats. Rejäla resurser har avsatts
            till miljöstrategisk forskning genom avveckling av de gamla löntagarfonerna.
            Det handlar om miljardbelopp. Jag skulle kunna fortsätta, men
            detta är ur minnets fatabur, herr talman. Gudrun
          </note>
          <note n="16d1d7fb">
            Lindvall menar att allt detta är ingenting - att det inte har
            hänt någonting sedan 1991.
          </note>
          <note n="12d2cefc">
            Herr talman! Detta illustrerar att åtminstone jag och Gudrun
            Lindvall, och sannolikt även Centerpartiet och Miljöpartiet, lever
            i olika världar. Det är antagligen någonting som vi får leva med.
          </note>
          <note n="f3daae55">
            Anf. 187 GUDRUN LINDVALL (mp) replik
          </note>
          <note n="ff25fd53">
            Herr talman! Jag vill börja med att yrka bifall till reservationerna
            3, 6 och 8. Miljöpartiet ställer sig naturligtvis bakom även de
            andra reservationerna, men för tids vinnande räcker det med dessa
            tre.
          </note>
          <note n="99099c99">
            Jag tror inte alls att vi lever i olika världar, Lennart Daléus.
            Vi lever i precis samma värld. Den är lika ekologiskt ohållbar
            för Miljöpartiet som för Centern. Men vi kanske drar olika slutsatser
            om vad som behöver göras, och vad som kan göras. Jag grundar min
            analys på dels det som skedde under denna period, dels kvaliteten
            på produkterna som kom fram.
          </note>
          <note n="53ae1ab0">
            Kretsloppspropositionen innebar mycket besvär, som
          </note>
          <note n="3f599804">
            Maggi Mikaelsson sade. Den innebar egentligen att insamlandet
            av många av de produkter som kan återvinnas avstannade. Nu har
            det börjat komma i gång igen.
          </note>
          <note n="99e2833c">
            Jag hälsar med stor tillfredsställelse det förslag angående kadmium-nickel-batterierna
            som Ingemar
          </note>
          <note n="4da9847c">
            Josefsson lagt fram. Enligt Miljöpartiets uppfattning är det
            inte vem som samlar in saker som är det viktigaste.
          </note>
          <note n="adf8f50c">
            I den genomgång som Naturskyddsföreningen gjorde av den borgerliga
            regeringens miljöpolitik illustreras den med fyra män i en betongblandare.
            Jag är övertygad om att Naturskyddsföreningen var totalt objektiv
            när denna analys gjordes. I skriften kan man läsa saker som jag
            inte skulle ha varit direkt glad över om jag hade varit centerpartist.
            Skriften är nämligen ganska kritisk mot den borgerliga miljöpolitik
            som fördes. Den var bra på att lansera begrepp, men det var mycket
            litet som konkret hände i verkligheten.
          </note>
          <note n="6a6e9177">
            Det hände ingenting på kemikaliesidan.
          </note>
          <note n="1e91ea31">
            Man såg till att försämra möjligheterna, och tog bort skatten
            på fossila bränslen för industrin. Detta innebar att man fick
            många industrier att gå tillbaka till att börja använda kol igen,
            i stället för att vara anslutna till fjärrvärmenätet. Man såg
            till att minska utgifterna för handelsgödsel och bekämpningsmedel
            för bönderna. Jag vill konsekvent påstå att det var en politik
            som i bästa fall stod stilla.
          </note>
          <note n="5bb15dd1">
            Anf. 188 LENNART DALÉUS (c) replik
          </note>
          <note n="00c43ac0">
            Herr talman! Nu säger Gudrun Lindvall att hon och Maggi Mikaelsson
            har samma uppfattning - att tidigare bedriven miljöpolitik är
            strunt, eller vad hon använde för ord.
          </note>
          <note n="49ce2158">
            Herr talman! Nu är det så lyckligt inrättat att det inte är Maggi
            Mikaelsson och Gudrun Lindvall som är miljöpolitikens domare.
            Möjligen är de några av delaktörerna. Det finns andra, miljöorganisationer
            och andra aktörer, som har värderat kretsloppspropositionen och
            kretsloppsarbetet. Man kan litet försiktigt säga att deras bedömning
            inte riktigt överensstämmer med Gudrun Lindvalls.
          </note>
          <note n="1171e4b4">
            När det gäller kemikalierna vill inte Gudrun Lindvall att jag
            skall tala om PVC. Jag tycker ändå att hon kunde ha sagt någonting
            om att det bedrevs ett arbete, som ledde fram till åtgärder som
            hon rimligen borde välkomna.
          </note>
          <note n="9f85e3fb">
            Herr talman! Framför allt gör hon ingenting för att åtminstone
            mjuka upp sitt resonemang om den lista med beslut som jag kunde
            redovisa alldeles nyss. Jag tog besluten slumpvis ur de gångna
            fyra fem årens miljöarbete. Tycker inte Gudrun Lindvall att det
            är bra att vi har ett miljömål i skogsvårdslagen? Tycker hon inte
            att Agenda 21 var intressant? Var det inte bra med en gentekniklag?
            Skulle vi inte ha gett miljöresurser ur löntagarfondspengarna
            till forskning? Är det inte bra med en nationalstadspark? Behöver
            vi inte nationalälvar?
          </note>
          <note n="f71394af">
            Herr talman! Det var allt detta som bara för några minuter sedan
            var lika med att "ingenting har hänt sedan 1991". Jag blir alltid
            förvånad över det språkbruket. Men en sak har inte hänt, herr
            talman. Denna kammare har inte klubbat igenom en miljöbalk. För
            att vara litet försiktig och mycket blygsam, kan man säga att
            det knappast är någon annans fel än Gudrun
          </note>
          <note n="fa228366">
            Lindvalls.
          </note>
          <note n="4857b085">
            Anf. 189 GUDRUN LINDVALL (mp) replik
          </note>
          <note n="ed164fcb">
            Herr talman! Jag återgav vad en miljöorganisation,
          </note>
          <note n="9a3fbe0f">
            Naturskyddsföreningen, skrivit om den miljöpolitik som Centern
            förde. Jag vill att Lennart Daléus noterar att det var en oberoende
            miljöorganisation som gjorde den bedömningen.
          </note>
          <note n="440ba815">
            Naturligtvis fanns det vissa små saker som var positiva - det
            vill jag inte sticka under stol med. Men helheten var negativ.
            På grund av de beslut som fattades kunde vi se hur miljöbelastningen
            ökade i stället för att minska. Mycket av det som var igång, t.ex.
          </note>
          <note n="7208d300">
            insamlandet av glas och papper i kommunerna, kom av sig med anledning
            av kretsloppspropositionen. Jag satt själv som ordförande i Miljö
            och Hälsa, som har hand om renhållningen i Södertälje. Vi deltog
            i ett flertal möten tillsammans med Lennart Daléus, och försökte
            ställa konkreta frågor om hur detta skulle kunna fungera i framtiden.
            Vi fick väldigt diffusa, för att inte säga inga, svar. Det verkade
            som att det var viktigare att detta kom fram fort och i rätt tid
            än att det skulle fungera i praktiken.
          </note>
          <note n="c33c8bd3">
            Det är helhetssynen som är det viktiga i miljöpolitiken. Vi har
            behandlat en betänkande som gällde
          </note>
          <note n="cf6fc49c">
            PVC, Lennart Daléus. I samband med det konstaterade Socialdemokraternas
            ledamöter att det egentligen inte hänt någonting. Tyvärr var det
            väl så. Det fanns en liten skrivning som handlade om att det möjligtvis
            skulle hända någonting i framtiden. Men det var inte mycket som
            var konkret.
          </note>
          <note n="197dcbde">
            Vi får hoppas att Agenda 21-arbetet leder till konkreta beslut,
            Lennart Daléus. Det är ingen vits med att skriva tjusiga planer
            i kommunerna och ställa dem i bokhyllan.
          </note>
          <note n="cbe0ccb7">
            Enligt signaler som jag får från vissa kommuner i dag använder
            man Agenda 21-arbetet till att inte ta konkreta beslut. Man säger
            att man först vill avvakta
          </note>
          <note n="17d81b44">
            Agenda 21-arbetet. Det är miljön inte mycket betjänt av, Lennart
            Daléus. Jag hoppas verkligen att Agenda
          </note>
          <note n="f4d5bb0c">
            21-arbetet leder till konkreta miljöbeslut. Endast det ger oss
            en bättre miljö.
          </note>
          <note n="c3b42e7b">
            Anf. 190 Miljöminister ANNA LINDH (s)
          </note>
          <note n="5e090d7c">
            Herr talman! Gudrun Lindvall ställde direkta frågor till mig,
            som jag skall svara på. Annars avsåg jag inte att delta längre
            i debatten, dels därför att jag skall hem till min barnvakt, dels
            därför att Ingemar Josefsson är utskottets talesman.
          </note>
          <note n="f8cd70b5">
            Låt mig alltså svara på de direkta frågorna. De mål som Naturvårdsverket
            pekar på är väl bara exempel på att vi, som jag tidigare sade,
            har en ganska rörig situation just när det gäller målen. En del
            av dessa mål är gamla riksdagsbeslut. En del är mål som har tagits
            i regeringen. Egentligen tycker jag inte att det lönar sig mycket
            att diskutera var de är tagna eller inte tagna. Problemet är att
            vi inte uppfyller dem, och det skall vi nu försöka göra någonting
            åt.
          </note>
          <note n="15af5622">
            Den andra frågan gällde Natura 2000, och jag kan försäkra Gudrun
            Lindvall att regeringen redan i morgon kommer att komplettera
            Natura 2000-områdena.
          </note>
          <note n="001fa09d">
            Vi kommer kontinuerligt att bygga på med nya områden för att
            få ett bra deltagande i Natura 2000.
          </note>
          <note n="e0065aed">
            Jag kan inte låta bli att något kommentera debatten mellan Lennart
            Daléus och Gudrun Lindvall. Jag lade märke till att Lennart Daléus
            också räknade upp ett antal internationella konventioner när han
            talade om vad som hade hänt under den förra mandatperioden.
          </note>
          <note n="15a76e01">
            Det var kanske inte riktigt den tidigare regeringens förtjänst
            att det antogs ett antal internationella konventioner.
          </note>
          <note n="0e9cff4c">
            Man kan sammanfattningsvis, om man vill vara snäll, säga att
            det inte alla gånger är så lätt att föra en bra miljöpolitik när
            moderaterna sitter i regeringen.
          </note>
          <note n="d69b887f">
            Jag välkomnar både Centern och Miljöpartiet att samarbeta med
            oss. Jag tror att vi har många gemensamma frågor i miljöpolitiken.
          </note>
          <note n="8a5e9512">
            Anf. 191 GUDRUN LINDVALL (mp) replik
          </note>
          <note n="677e4440">
            Herr talman! Jag vill tacka Anna Lindh så mycket för att det
            kommer flera områden till Natura 2000.
          </note>
          <note n="88126fd5">
            Det är faktiskt ett bra initiativ från EU att se till att man
            får ett antal områden som kan ge möjlighet till det som kallas
            biologisk mångfald, dvs. till att arter skall kunna finnas kvar.
            Det känns mycket bra.
          </note>
          <note n="008860fa">
            När det sedan gäller mål och medel är det naturligtvis viktigast
            att vi får fram åtgärder för att nå målen. Men det känns också
            mycket angeläget att i dag, framför allt när det finns många partier
            som börjar diskutera att vi skall omvärdera och revidera målen,
            få miljömål som vi vet är nödvändiga för att vi skall få en ekologisk
            balans.
          </note>
          <note n="e16e0eea">
            Jag tror att det är mycket viktigt att ta upp en diskussion om
            hur miljömålen skall formas och varför de måste hamna på en nivå
            inte bara utifrån vad vi tror att vi klarar eller vad som är ekonomiskt
            möjligt utan också efter vad naturen tål. Jag tror, herr talman,
            att denna diskussion måste föras ganska öppet för att man skall
            få acceptans för de tuffa miljömål som måste till i framtiden,
            om vi skall få ett ekologiskt samhälle. Jag hoppas därför verkligen
            att den diskussionen också skall komma hit.
          </note>
          <note n="f6555994">
            Jag är naturligtvis i likhet med Anna Lindh också mycket intresserad
            av att vi får medel för att nå målen, och det är egentligen där
            som miljöpolitiken har brustit under de senaste åren. Vi har inte
            fått en uppföljning av målen så till vida att vi har sett till
            vilka åtgärder som krävs. Jag hoppas att också den diskussionen
            kan föras i en större krets.
          </note>
          <note n="53b355a0">
            Det måste ibland till mycket tuffa åtgärder för att vi skall
            klara de här miljömålen, ibland åtgärder som kan bli impopulära.
            Vi har där ett val mellan att antingen göra det frivilligt nu
            eller att det blir så som nu händer i Storbritannien med "galna
            ko-sjukan", att vi får bakslag som gör att de åtgärder som måste
            vidtas definitivt inte är positiva.
          </note>
          <note n="f8f9bc28">
            Sedan en liten fråga till miljöministern: Hur kommer det sig
            att en sådan sak som att laxsjukdomen M
          </note>
          <note n="bc9b173c">
            74, som är så aktuell och som verkligen visar på problematiken
            i Östersjön, inte finns redovisad i miljöskrivelsen?
          </note>
          <note n="33b057af">
            Anf. 192 LENNART DALÉUS (c) replik
          </note>
          <note n="98204326">
            Herr talman! Det lät som om miljöministern förringade värdet
            av att redovisa internationella konventioner som en del av det
            egna miljöarbetet. Jag måste fråga om miljöministern verkligen
            menar det. Värderar man inte både internationellt och nationellt
            att enskilda länder skyndsamt, kraftfullt och tydligt implementerar
            de internationella åtaganden som landet gör?
          </note>
          <note n="e312cc3a">
            Det förekommer nämligen i olika länder och det har väl också
            hänt i Sverige, miljöministern, att man har glidit på överförandet
            av den typen av regelverk till det egna landet. För att krypa
            miljöministern ännu närmare in på skinnet kan jag fråga miljöministern
            om hon kan tala om huruvida den egna regeringen och hon själv
            med kraft, tydligt och fullt ut har implementerat EU:s regelverk
            på det sätt som detta kräver av
          </note>
          <note n="c7d7dbaa">
            Sverige? Eller finns det rent av en del införanden i
          </note>
          <note n="cba6e849">
            Sverige som ännu inte är genomförda?
          </note>
          <note n="4e0cef9a">
            Miljöministern! Undervärdera inte betydelsen av att implementera
            också internationellt arbete! Se det som en del av det som man
            åstadkommit på nationell väg!
          </note>
          <note n="7b0d3641">
            Anf. 193 Miljöminister ANNA LINDH (s)
          </note>
          <note n="901cb67b">
            Herr talman! Jag kan mycket bestämt svara ja på båda frågorna.
          </note>
          <note n="47b1ccad">
            Anf. 194 GÖTE JONSSON (m) replik
          </note>
          <note n="671865e5">
            Herr talman! Det är egentligen få saker som är så avslöjande
            för en politiker som när vederbörande i svepande ordalag säger:
            Jag förstår att det är besvärligt med moderaterna i regeringen.
          </note>
          <note n="1e8cbea1">
            Anna Lindh kan inte konkret peka på exempel där
          </note>
          <note n="24dc31f4">
            Moderata samlingspartiets miljöpolitik skulle vara sämre än Socialdemokraternas.
            Vi kan se litet grand historiskt på viktiga beslut i den här kammaren.
          </note>
          <note n="9b464828">
            Hur var det? Vilka drev här i kammaren frågan om stimulanser
            för att införa katalysatorer på gamla bilar och för att man skulle
            köpa nya bilar? Det var vi.
          </note>
          <note n="5ffd02f1">
            Detta är en av de viktigaste enstaka konkreta miljöfrågor som
            vi faktiskt har fått mycket positiva effekter av.
          </note>
          <note n="b7425bdd">
            Vilka har den högsta ambitionen när det gäller att minska koldioxidutsläppen?
            Är det Anna Lindh och den socialdemokratiska regeringen, som nu
            t.o.m. vill växla över till ett fossilbränslesamhälle genom att
            använda den norska gasen? Det innebär att man inte kan uppfylla
            ens det i förhållande till moderaternas inriktning lägre mål som
            socialdemokraterna har.
          </note>
          <note n="a1c1c832">
            Hur var det när vi från moderat sida sade att ekonomiska styrmedel
            är bra i miljösammanhang? Det var helt fel, sade socialdemokraterna
            då. Nu kan vi arbeta gemensamt för ekonomiska styrmedel och se
            dem som viktiga.
          </note>
          <note n="b78f60ed">
            Hur var det med utsläppsrätten? När vi moderater förde fram den
            tanken i den här kammaren för några år sedan, var det en alldeles
            stollig politik. Nu har
          </note>
          <note n="d12ec815">
            Anna Lindh pekat på att det här är en bra möjlighet i miljöarbetet.
          </note>
          <note n="bcb89856">
            Hur har det varit med miljöfrågorna i EU? Jag skulle kunna räkna
            upp en rad frågor. Konkreta exempel, Anna Lindh - inte svepande
            formuleringar!
          </note>
          <note n="b0a0244c">
            Anf. 195 Miljöminister ANNA LINDH (s)
          </note>
          <note n="e36ed9d1">
            Herr talman! Detta inlägg överraskade mig onekligen. Jag tror
            inte att Göte Jonsson kan vara omedveten om att det har funnits
            en mycket bred samstämmighet mellan många partier i Sveriges riksdag
            på område efter område - när man har diskuterat utsläppsregler,
            krav på industrin, kemikalieregler och biologisk mångfald - men
            att moderaterna alldeles för ofta har stått vid sidan om den breda
            samstämmigheten.
          </note>
          <note n="1f1625ac">
            Göte Jonsson tar här upp exemplet med ekonomiska styrmedel. Göte
            Jonsson har gått emot ekonomiska styrmedel när det t.ex. gäller
            koldioxidutsläppen. Det mest effektiva medlet för att bekämpa
            koldioxidutsläpp är ekonomiska styrmedel, och det har moderaterna
            gått emot.
          </note>
          <note n="bc6cb541">
            I det tidigare inlägget kunde vi höra Göte Jonssons förslag till
            ekonomiska styrmedel, och det handlade om bidrag, bidrag och åter
            bidrag för att betala sektorerna för att uppfylla sina miljömål.
            Oavsett om det handlade om bilar, våtmarker eller annat skulle
            statskassan betala ut nya bidrag för att förmå någon att ta miljöansvar.
            Jag tycker att det är en självklar miljöpolitik att sektorerna
            själva skall kunna klara att ta sitt miljöansvar.
          </note>
          <note n="d0231ed9">
            Anf. 196 GÖTE JONSSON (m) replik
          </note>
          <note n="f0dfc42f">
            Herr talman! Det blir inte bättre för att man upprepar svepandet.
            Område efter område, säger miljöministern, och sedan tar hon ett
            exempel, nämligen koldioxidutsläppen.
          </note>
          <note n="0812b0b0">
            Vi har inte varit motståndare till en minskning av koldioxidutsläpp.
            Vad vi är motståndare till är det senaste förslaget när det gäller
            koldioxidutsläpp, helt enkelt därför att det är fullständigt inkonsekvent,
            miljöministern.
          </note>
          <note n="c28c9944">
            De stora förbrukarna av fossila bränslen, som således står för
            de största koldioxidutsläppen, undantas i förslaget. Den formen
            av inkonsekvens när det gäller ekonomiska styrmedel ställer inte
            moderaterna upp på. Det skall vara konsekvens i politiken. Det
            skall inte vara en symbolpolitik. Miljöministern för väldigt mycket
            av en symbolpolitik.
          </note>
          <note n="65009cb0">
            Bidrag, bidrag, säger miljöministern. Men vi står inte heller
            för överdrivna bidrag, utan det är kombinationen som är intressant.
            Vad vi har pekat på när det gäller bidrag är de möjligheter som
            EU-medlemskapet ger oss. Jag har inte sagt att vi för att få fram
            nya bilar skulle gå in med statliga subventioner. Vi har i en
            reservation begärt att regeringen skall analysera på vilket sätt
            man skall kunna stimulera fram en bättre bilpark för att på det
            sättet skapa förbättrade miljöförutsättningar.
          </note>
          <note n="161d3110">
            Men hur, Anna Lindh, skall regeringen med miljöministern i spetsen
            uppfylla koldioxidmålet, som av alla i den här kammaren anses
            vara det viktigaste målet, när ni skall växla om till och satsa
            på en ny fossil energikälla som vi vet är bland det värsta man
            kan satsa på när det gäller miljöfrågan? Ge ett konkret besked
            på den punkten!
          </note>
          <note n="77db83c5">
            Anf. 197 Miljöminister ANNA LINDH (s)
          </note>
          <note n="b9332cbd">
            Herr talman! Jag skall ge två konkreta exempel när det gäller
            koldioxidutsläppen.
          </note>
          <note n="bff4e273">
            Först har vi koldioxidskatten. Det är en diskussion som förs
            i hela Europa i dag. Sverige och de andra nordiska länderna försöker
            att gå i täten för att visa hur man genom ekonomiska styrmedel
            också skall se till att man minskar koldioxidutsläppen. Vi kan
            se från införandet av koldioxidskatt i Sverige att det faktiskt
            spelade en viktig roll för att nå ned koldioxidutsläppen. En mycket
            större del av t.ex. fjärrvärmen är i dag biobränslebaserad tack
            vare att vi införde en koldioxidskatt.
          </note>
          <note n="3c2ee882">
            Nu vill vi öka koldioxidskatten. Men det handlar inte om att
            de stora företagen helt slipper att betala skatt om de har tillräckligt
            stora utsläpp. Om Göte
          </note>
          <note n="d41508d2">
            Jonsson tror det har han läst förslaget dåligt. Det handlar i
            stället om att de betalar en inte riktigt proportionell skatt
            på alla extra utsläpp. Men skatten ökar fortfarande för dem genom
            att de har större utsläpp.
          </note>
          <note n="440cd062">
            Det här är en intressant, viktig, principiell fråga för hela
            Europa, och jag beklagar att moderaterna står vid sidan av.
          </note>
          <note n="1340f161">
            Så till det andra exemplet. På ett område får vi i dag inte bukt
            med koldioxidutsläppen. Det gäller transporterna. Det finns moderata
            riksdagsledamöter som sprider påståendet att jag har föreslagit
            att bensinskatten skall fördubblas över en natt. Så är det inte.
          </note>
          <note n="04684709">
            Däremot har Kommunikationskommittén föreslagit att man på sikt
            skall höja bensinpriserna, långsamt och successivt, för att markera
            för bilindustrin att de måste prioritera bränslesnålare bilar.
          </note>
          <note n="46de28b9">
            På alla andra områden har vi minskat utsläppen från trafiken,
            men just när det gäller koldioxidutsläppen har utsläppen från
            de enskilda bilarna och från transporterna totalt sett i stället
            ökat under senare år på grund av att bilarna inte görs bränslesnålare.
          </note>
          <note n="439767d9">
            Nu vill vi ge en signal till bilindustrin: Gör bränslesnålare
            bilar! Vad gör moderaterna? Moderaterna går emot förslaget.
          </note>
          <note n="3739d747">
            Anf. 198 DAN ERICSSON (kds)
          </note>
          <note n="296a9ca8">
            Herr talman! Jag skall inte missunna miljöminister
          </note>
          <note n="9b31a543">
            Anna Lindh att åka hem till sina barn. Jag önskar att vi alla
            hade möjlighet att åka hem till våra barn på kvällarna. Det har
            vi dess värre inte.
          </note>
          <note n="1efd6cf8">
            Men jag vill be miljöministern att ändå vänta ett par minuter.
            Jag tycker nämligen att hon på en punkt i det tidigare replikskiftet
            med mig gjorde en förlöpning. Jag skall fatta mig kort.
          </note>
          <note n="46068670">
            Hon sade att kds skulle vara för kärnkraften. Miljöministern
            vet bättre, så jag förstår faktiskt inte varför hon gjorde denna
            förlöpning. Jag skulle vilja att miljöministern tog tillbaka det
            påståendet.
          </note>
          <note n="853b3f87">
            Vi kristdemokrater har under lång tid arbetat för att komma bort
            från kärnkraftssamhället. I Energikommissionen har vi nu anvisat
            en väg för hur vi skall kunna påbörja omställningen redan under
            den här mandatperioden och genom ekonomiska styrmedel och på andra
            sätt se till att fasa ut kärnkraften. Vi skall ha eleffektivisering,
            energisparande och förnybar elproduktion. Hur miljöministern då
            kan hävda att kristdemokraterna är för kärnkraften, är för mig
            obegripligt.
          </note>
          <note n="cce6d31e">
            Sedan, herr talman, skall jag kort säga att vi kristdemokrater
            ser miljöskrivelsen som en rak redovisning av hur läget ser ut.
            Därför skrev vi denna gång inte en egen motion. Frågeställningarna
            som redovisas kommer ju att behandlas vid ett senare tillfälle.
          </note>
          <note n="f322ccdf">
            Det finns några reservationer i betänkandet, och eftersom vi
            inte är representerade med någon ordinarie ledamot i utskottet
            vill jag här ändå avge en liten röstförklaring, även om det inte
            blir omröstning om alla de här reservationerna. Det gäller tre
            reservationer, som vi stöttar.
          </note>
          <note n="7edad792">
            För det första är det reservation 5 om Östeuropa och Östersjön
            och den därmed sammanhängande frågan om resurser för miljöinsatser.
            Detta är helt i linje med tidigare motioner från kristdemokraterna.
          </note>
          <note n="f1ef57a0">
            Därför tycker vi att det är bra att detta poängteras igen.
          </note>
          <note n="d8dcf53c">
            För det andra är det reservation 9 om att använda
          </note>
          <note n="8d2a9238">
            EU:s miljöstöd fullt ut med inriktning på vallersättning, också
            detta i linje med våra tidigare krav. På den punkten vill vi alltså
            stötta reservation 9.
          </note>
          <note n="5af234a6">
            Jag måste säga att jag förundras litet över att
          </note>
          <note n="f2e6a8c2">
            Centerpartiet inte förmår att driva denna fråga längre än vad
            man har lyckats göra hittills. Jag hade, herr talman, en debatt
            för ett par veckor sedan med gruppledaren i Centerpartiet, Per-Ola
            Eriksson. Han hävdade i debatten att Centerpartiet har sett till
            att vi fullt ut utnyttjar det miljöstöd som är möjligt att ta
            ut från EU. Om jordbruksutskottets ordförande hade varit kvar
            här hade jag ställt frågan: Är detta verkligen sant? Enligt vår
            uppfattning - jag tror att de flesta partier här i kammaren delar
            den uppfattningen - har man sett till att vi inte använder miljöstödet
            fullt ut.
          </note>
          <note n="23925220">
            Vi tycker att man skulle ha gjort det och att vi fortsättningsvis
            skall göra det.
          </note>
          <note n="d0a852cc">
            För det tredje, herr talman, är det reservation 12.
          </note>
          <note n="da64a681">
            Vi tycker att det är ett rimlighetskrav att få SKI:s och
          </note>
          <note n="68d576d3">
            SSI:s bedömningar i samband med en miljöredovisning, och vi vill
            deklarera att vi också på denna punkt stöder reservationen.
          </note>
          <note n="42929005">
            Anf. 199 GUDRUN LINDVALL (mp) replik
          </note>
          <note n="b79476e8">
            Herr talman! Jag är glad att även Dan Ericsson stöder reservation
            9 som handlar om generellt vallstöd.
          </note>
          <note n="29d24e3e">
            Vi hade hoppats på att det skulle gå att få en majoritet för
            det här i utskottet. Det är många partier som tidigare har sagt
            att man är intresserad av ett generellt vallstöd. Miljöpartiet
            har hela tiden drivit den här frågan, även i diskussioner om hur
            vi skall utnyttja
          </note>
          <note n="7917b94b">
            EU:s miljöstöd. Det finns naturligtvis fortfarande en möjlighet
            att vi här i kammaren kan få en sådan uppslutning.
          </note>
          <note n="345878e2">
            Jag vill också tacka för det stöd som vi har fått för reservationen
            om miljösamarbete i Östeuropa. Vi har inte yrkat bifall till den,
            men jag noterar med tacksamhet att det finns en gemensam uppfattning
            om att det är viktigt att vi får ett vidgat miljösamarbete med
          </note>
          <note n="29957b9c">
            Östeuropa.
          </note>
          <note n="b28a83f4">
            Anf. 200 INGEMAR JOSEFSSON (s)
          </note>
          <note n="ac5d76af">
            Herr talman! Dagens debatt handlar om regeringens skrivelse Vår
            miljö och utskottsyttrande om den.
          </note>
          <note n="b9a8f978">
            Vår miljö är en redovisning av miljöarbetet under
          </note>
          <note n="5cf2b01c">
            1995.
          </note>
          <note n="fafacddf">
            Regeringens skrivelse utgör ett bra komplement till debatten
            som vi annars har kring budgeten och ger också en möjlighet till
            uppföljning av genomförda åtgärder.
          </note>
          <note n="61633875">
            Formen kan diskuteras, särskilt kanske efter dagen debatt. I
            många kommuner söker man nu nya former för s.k. miljöbudgetar
            och miljöbokslut. En liknande diskussion kan på sikt också påbörjas
            på det statliga planet. I avvaktan på detta är den här typen av
            skrivelse en bra metod eller väg att börja med. Men det klart
            att vi ser att vi får en allmän remissdebatt som inte behandlar
            det som utskottet de facto har behandlat.
          </note>
          <note n="50e39fb3">
            Vad gäller årets skrivelse vill jag särskilt framhålla att jag
            sätter stort värde på det redovisade arbetet med de globala frågorna,
            t.ex. föroreningarna av haven, klimatfrågorna, den biologiska
            mångfalden och de ökade insatserna som redovisas för de här områdena.
          </note>
          <note n="22e56325">
            Regeringen visar i skrivelsen hur Sverige fullföljer utfasningen
            av farliga kemikalier och hur detta arbete nu fullföljs i EU.
          </note>
          <note n="52779dd9">
            Våra erfarenheter kan komma också andra till del och till glädje
            i EU. Men genom EU kan också andras erfarenheter bli tillgängliga
            för oss. Och det kanske ofta kommer bort i debatten att vi också
            har att hämta och inte bara att ge.
          </note>
          <note n="d68093f3">
            För egen del konstaterar jag med glädje att kretsloppsarbetet
            är prioriterat och att producentansvaret utvecklas. Det finns
            problem, men man kan gå vidare på den inslagna vägen.
          </note>
          <note n="1bb58b97">
            Till det positiva vill jag också nämna skyddet av den biologiska
            mångfalden och Sveriges förslag om en strategi mot försurningen
            som EU nu också har beslutat att ta fram. Redovisningen bekräftar
            också att miljöpolitiken bidrar till moderniseringen av det svenska
            näringslivet. Miljöförbättringarna har blivit viktiga konkurrensfördelar.
            Miljöpolitiken kan också ge nya arbetstillfällen.
          </note>
          <note n="211b9ebe">
            Detta är ett område som vi ofta kan få bevis för att företagarna
            kan säga att genom att vi har haft svensk lagstiftning som har
            drivit fram miljöförbättringar har detta också inneburit konkurrensfördelar
            internationellt sett. Ibland kan man t.o.m. uppleva företagare
            som med förvåning konstaterar att det som de själva tidigare var
            emot också har gett dem dessa konkurrensfördelar. Jag tror inte
            att vi skall glömma bort det, och jag tror att nya krav som kommer
            att ställas kommer att ge samma effekter.
          </note>
          <note n="31404c83">
            Detta sista konstaterande leder mig också direkt till den första
            av de angivna reservationerna från Moderata samlingspartiet i
            vilken det krävs en omprövning av de miljöpolitiska medlen. Vilken
            omprövning är det som man förväntar sig? Jo, reservanterna påstår
            att marknadernas och kundernas miljökrav snabbare leder till miljöförbättringar
            än regleringar. Med regleringar avses här lagstiftning.
          </note>
          <note n="97dbc6e5">
            Göte Jonsson säger i sitt inlägg att det krävs mer optimism i
            miljödebatten. Ja, detta är väl optimism.
          </note>
          <note n="d4d25f4c">
            Att näringslivet och de agerande på egen hand skulle ha klarat
            detta bättre utan pådrivare från samhällets sida kallar jag optimism.
            Man tar sig nästan för pannan. Vilka miljölagar är det som man
            avser? Vad är det som denna riksdag har fattat beslut om och som,
            om vi hade avstått från att lagstifta, skulle ha lett till en
            bättre miljö? Är det avgaskraven, katalytisk rening, som Moderaterna
            avser? Uppenbarligen inte, eftersom det är ett moderat krav fick
            vi veta för en stund sedan.
          </note>
          <note n="ce49a03d">
            Det var en nyhet för alla utom för Göte Jonsson. Är det inom
            kemikalieområdet som Moderaterna anser att det inte behövs lagar?
            Är det så? Eller menar Göte
          </note>
          <note n="be213dc9">
            Jonsson att svavelutsläppen skulle ha minskat mer utan lagstiftning?
            Göte Jonsson, vad är det som skulle ha blivit bättre utan lagstiftning
            och utan att riksdagen hade drivit på? Detta har faktiskt gett
            oss en rad konkurrensfördelar som jag tidigare har redovisat och
            som tas upp i miljöskrivelsen. Några exempel borde väl vara på
            sin plats och inte bara svepande formuleringar, eller hur, Göte
            Jonsson?
          </note>
          <note n="c6e91499">
            Herr talman! Låt mig gå vidare till nästa reservation, reservation
            9, som Moderaterna har skrivit tillsammans med Folkpartiet och
            Miljöpartiet som avser jordbruket och miljön. Här är det slut
            med tilltron till marknaden. Här kräver man ytterligare samhällsinsatser.
            Det finns inget samband mellan reservation 1 och reservation 9.
            Det föreslås att riksdagen ger regeringen till känna att det skall
            ske en ökning av stödet till jordbruket. I reservationen framgår
            inte med vilka summor som man vill öka stödet eller var den svenska
            andelen av stödet skall tas. Kan vi möjligen få veta det i dag,
            alltså hur mycket pengar det handlar om och varifrån de skall
            tas? Det vore särskilt intressant att få veta varifrån pengarna
            skall tas.
          </note>
          <note n="7b2e99c2">
            Denna reservation visar på ett problem som är viktigt och som
            därför också uppmärksammas av både regeringen och utskottsmajoriteten.
            Frågan gäller näringsläckaget från jordbruket. De senaste årtiondenas
            övergång till ett allt intensivare och tekniskt effektivare jordbruk
            har påverkat miljön negativt. Kraven på större odlingsenheter
            har bl.a. lett till utdikningar och torrläggningar av våtmarker
            i anslutning till åkermark. Därmed försvinner viktiga biotoper
            och förutsättningarna för vissa arter i Sveriges flora och fauna.
            Det intensiva jordbruket utarmar jorden, och de stora boskapsbesättningarna
            skapar överskott på gödsel - problem som också utskottet har bedömt
            med utgångspunkt i regeringens skrivelse.
          </note>
          <note n="3f9f2c1c">
            Utskottet konstaterar att det svenska miljöprogrammet godkändes
            av kommissionen så sent som den 17 augusti 1995. Detta till trots
            har regeringen redan den 22 januari i år gett Jordbruksverket
            och
          </note>
          <note n="c387212a">
            Naturvårdsverket i uppdrag att göra en samlad utvärdering av
            miljöprogrammet. I uppdraget ingår bl.a. att granska kriterierna
            för områdesavgränsningarna för stödet och för att bevara ett öppet
            odlingslandskap.
          </note>
          <note n="175a8926">
            Enligt utskottet överensstämmer uppdraget med vad som föreslås
            i dessa delar i motionen. Därutöver har också jordbruksministern
            i kammaren redovisat att en översyn och utvärdering av miljöprogrammet
            kommer att göras inom mandatperioden.
          </note>
          <note n="6556289b">
            Till detta skulle man också kunna lägga att det går att följa
            upp dessa frågor och ta initiativ genom det arbete som nu också
            bedrivs i Komi Kopp, där reservanternas partier ingår.
          </note>
          <note n="6987cf33">
            Herr talman! Jag yrkar avslag på reservationen.
          </note>
          <note n="eb8aa15b">
            Till betänkandet är ett yttrande från utrikesutskottet fogat,
            vilket beaktas i jordbruksutskottets betänkande. I yttrandet behandlas
            bl.a. miljöfrågor när det gäller Östersjön och Sveriges miljöarbete
            i EU. Det är viktiga frågor som ges en bra redovisning, och jag
            rekommenderar fler att läsa utrikesutskottets remiss till jordbruksutskottet.
          </note>
          <note n="f7489b06">
            Efter att under lång tid ha lyssnat till denna debatt blir jag
            litet förvånad över den debatt som Lennart
          </note>
          <note n="dd5ef589">
            Daléus för här och som en del andra var inne på. I ena stunden
            säger Gudrun Lindvall, tror jag, att det inte har hänt något sedan
            1991. Stunden efter säger Lennart Daléus att allt har hänt mellan
            1991 och 1994.
          </note>
          <note n="22759138">
            För den som lyssnar måste det vara alldeles hopplöst att förstå
            hur svensk miljöpolitik har bedrivits. Men i grunden är det något
            fel om vi i kammaren diskuterar om vem som var först och vem som
            är bäst.
          </note>
          <note n="d05a7111">
            Hela den partiledardebatt som vi hade på förmiddagen visade snarare
            hur vi gemensamt skulle gå vidare.
          </note>
          <note n="81ecc222">
            Efter att ha påstått att man vill något i miljöpolitiken tar
            talarna ära och heder av varandra när det gäller vem som har gjort
            mest under respektive mandatperiod. Det är klart att vi inte kommer
            att komma någon vart med den inställningen. Lennart Daléus talar
            ju som om han hade suttit ensam i regeringen under tre år. Där
            fanns inga moderater, inga folkpartister, inga från kds, och såvitt
            jag förstod fanns det inte heller några centerpartister, utan
            han var väl ensam. Han uppmanade miljöministern att ta sig upp
            på barrikaden, och såvitt jag förstod så rumlade han själv omkring
            där för jämnan. Men det går inte att beskriva det på detta enkla
            sätt. Så mycket hände inte, men samtidigt var det naturligtvis
            inte på det sättet att inga frågor togs upp och belystes.
          </note>
          <note n="5297b232">
            I skrivelsen som vi diskuterar tas föregående års miljöarbete
            upp. Därför är det naturligtvis intressant att utifrån den göra
            avstamp för vad vi tillsammans kan göra på miljöområdet framåt
            i tiden. Vad kommer att ske framåt i tiden? Det kommer inte att
            löna sig att försöka tala om vem som först uppfann ett ord eller
            en fras, utan det kommer att handla om hur vi skall gå vidare.
            När man lyssnar länge blir man nästan som den som sitter vid TV-apparaten
            och undrar: Vad är det de vill? Vad är deras mål?
          </note>
          <note n="cbd2de96">
            Till slut vill jag säga att utskottet inte har några invändningar
            mot regeringens redovisning. Samtliga motioner avstyrks, bl.a.
            med hänvisning till vad som har anförts i skrivelsen.
          </note>
          <note n="348557cb">
            Herr talman! Jag yrkar bifall till hemställan i jordbruksutskottets
            betänkande.
          </note>
          <note n="ede42c3f">
            Anf. 201 EVA ERIKSSON (fp) replik
          </note>
          <note n="be87e47d">
            Herr talman! Ingemar Josefsson säger att vi inte skall ha meningsskiljaktigheter
            när det gäller miljöpolitiken. Det är klart att jag också kan
            hålla med om hans beskrivning av debatten mellan Lennart Daléus
            och Gudrun Lindvall tidigare. Men ord är viktiga i miljödebatten.
          </note>
          <note n="b6435cf0">
            Jag vill ändå understryka att det finns ett ord som förvånar
            mig och som nu alla tar i sin mun. Alla hyllar det ordet och tycker
            att det är ett oerhört viktigt medel i miljöpolitiken, och det
            är miljöavgifter. Jag har ett minne av att vi före miljödebatten
            i början av
          </note>
          <note n="4c7a4a07">
            70-talet talade om detta. Då hånade alla Folkpartiet och sade
            att det var det dummaste som de hade hört.
          </note>
          <note n="96ead08c">
            Hur skulle vi låta dem som hade betalt kunna betala av på en
            skuld? Det kommer vi aldrig att acceptera, sade man. Nu är miljöavgifter
            någonting som man har tagit till sig och som vi alla tycker är
            ett bra medel att använda i miljöpolitiken. Ibland kan ord och
            fraser vara väldigt viktiga.
          </note>
          <note n="18decc43">
            Men Ingemar Josefsson inledde med att tala om miljön som fördelar
            ur konkurrenssynpunkt. Det är ett väldigt intressant inlägg. Det
            väcker ändå tanken: Vad är det egentligen för beslut som vi politiker
            har fattat här i kammaren och som har gjort att företagen ser
            miljöinsatser som konkurrensfördelar? Är det så att det beror
            på våra beslut i kammaren? Är det inte snarare så att det är konsumenternas
            krav på varor, material och processer i enskilda företag och industrier
            som gör att marknaden kräver miljövänliga produkter? Detta är
            en mycket intressant diskussion. Det gläder mig att Ingemar Jakobsson
            ser att detta är en viktig del, att de insatser som konsumenter
            och marknaden tillsammans skall göra ger miljöpolitiska konkurrensfördelar.
            Det visar också på det som jag tidigare sade, att det är viktigt
            att man bestämmer sig för att analysera var maktstrukturerna och
            makten ligger i miljöpolitiken.
          </note>
          <note n="1e9e22ce">
            Anf. 202 INGMAR JOSEFSSON (s) replik
          </note>
          <note n="80c43410">
            Herr talman! Jag vill säga till Eva Fredriksson att jag inte
            tog upp diskussionen om miljöavgifter en enda gång. Det kan inte
            vara riktad till mig, därför att det ordet nämnde jag över huvud
            taget inte.
          </note>
          <note n="47bcae04">
            Däremot instämmer jag i den diskussion som Eva
          </note>
          <note n="f5466e8b">
            Eriksson tar upp om konsumentintresset. Jag tror personligen
            att politikerna ofta ligger väldigt nära konsumentintressena.
            Det är inte en slump att konsumenterna också är väljare. Politikerna
            brukar företräda konsumentintresset. Där finns det ett samband.
          </note>
          <note n="2e132246">
            Därför fullföljer vi ofta just det som konsumenterna vill ha
            påtryckningar på.
          </note>
          <note n="9a8c8243">
            Anf. 203 EVA ERIKSSON (fp) replik
          </note>
          <note n="34ea4fb5">
            Herr talman! Jag skall fatta mig kort. Jag vet att
          </note>
          <note n="c4c47850">
            Ingemar heter Josefsson i efternamn och att jag heter
          </note>
          <note n="75f5c29f">
            Eriksson. Detta är kanske en bild av den livliga och aktiva debatt
            som vi skall ha i kammaren framöver.
          </note>
          <note n="c393908e">
            Jag är medveten om att miljöavgifter inte nämndes. Men det var
            i samband med att det sades att ord och fraser inte var viktiga
            i miljöpolitiken som jag ville understryka att miljöavgifter är
            ett ord som har använts och blivit ett väldigt viktigt instrument
            i miljöpolitiken.
          </note>
          <note n="a8ee9dab">
            Anf. 204 GÖTE JONSSON (m) replik
          </note>
          <note n="6cd563c0">
            Herr talman! Jag blev väldigt förvånad över Ingemar Josefssons
            recension av reservation nr 1. Vi har inte lagt fram förslag om
            att avskaffa en enda lag.
          </note>
          <note n="0ef8494a">
            Ingemar Josefsson räknade upp en rad lagar som vi skulle vilja
            avskaffa bara därför att vi begär en utvärdering av miljömål som
            inte har kunnat uppfyllas. Det är ett faktum att både konsumenter
            och producenter i dag är väldigt viktiga aktörer på miljömarknaden.
            Då måste vi vara beredda att ompröva medlen för att uppnå målen.
            Vi moderater står bakom lagar på miljöområdet, och det kommer
            vi också att göra i fortsättningen. Jag har aldrig påstått att
            man kan ersätta alla lagar på marknaden utan lagstiftning.
          </note>
          <note n="9c26600d">
            Vad vi kan konstatera om vi skall vara ärliga mot varandra är
            det faktum att av de 150 miljömål som finns, varav Naturvårdsverket
            har utvärderat nio, är det bara en sådan målsättning som är uppfylld.
            Då måste vi väl kunna sätta oss ned och analysera hur vi skall
            kunna uppfylla målen. Och vilka medel skall vi använda?
          </note>
          <note n="f0114f68">
            När det gäller den andra frågan om miljöersättningen har ju utskottsmajoritet
            och riksdag förbjudit regeringen att gå in och utvidga miljöersättningarna
            angående vallstödet. Ni sade ju nej till detta. Då kan ni inte
            komma och kräva att man skall utvärdera hur det har gått med den
            ersättning som ni har sagt nej till.
          </note>
          <note n="67f9ce52">
            Någon logik måste det vara.
          </note>
          <note n="54abdaea">
            Till på köpet skall denna utvärdering vänta till långt in på
            1997. Det kan vi inte göra. Vi måste se till att utvärderingen
            sker snabbt.
          </note>
          <note n="b193b97a">
            Anf. 205 INGEMAR JOSEFSSON (s) replik
          </note>
          <note n="17f95ad1">
            Herr talman! Jag förstår att Göte Jonsson blev förvånad. Tanken
            var väl att ingen skulle uppmärksamma denna dubbelhet i budskapet.
            När det gäller metoden för att komma till rätta med de nya miljömålen
            säger reservanterna: "Under senare år har man på miljöområdet
            alltmer uppmärksammat att marknadens och kundernas miljökrav snabbare
            leder till miljöförbättringar än förbud och regleringar." Sedan
            tar man detta som exempel på hur man borde ha gjort och på hur
            man bör gå vidare. Så måste ju texten rimligen läsas.
          </note>
          <note n="7dcc5b66">
            Ingen vore gladare än jag om ni tog tillbaka det, men så står
            det de facto i reservationen. Jag tror också att det är er innersta
            tanke som helt plötsligt står i reservationen.
          </note>
          <note n="b49fb041">
            Anf. 206 GÖTE JONSSON (m) replik
          </note>
          <note n="78dc7ba1">
            Herr talman! En god regel när man läser texter,
          </note>
          <note n="9c2cd928">
            Ingemar Josefsson, är att läsa hela texten. Man skall inte göra
            vissa utdrag. Det står "inom ramen för en helhet", och det är
            helheten som är intressant. Då måste vi utifrån en verklighetsbild
            sätta oss ned och gå igenom hur vi skall uppnå våra mål. I annat
            fall handlar det inte om mål, Ingemar Josefsson, utan då handlar
            det om självändamål. För Moderata samlingspartiet är inte miljöpolitik
            självändamål, utan det handlar om mål. Om vi inte lyckas uppfylla
            dem måste vi ändra och se över både medel och mål. Det är det
            som är viktigt.
          </note>
          <note n="00fa0b17">
            Vi skall inte sänka miljöambitionen. Men om vi har mål som inte
            kan uppfyllas innebär det i sig att miljöambitionen sänks. Vi
            moderater vill att man skall utvärdera mål och metoder för att
            vi skall kunna upprätthålla och höja miljöambitionen. Det är detta
            som är målsättningen.
          </note>
          <note n="27e6b201">
            Det går inte med vilseledande tricks, Ingemar Josefsson, och
            att försöka lösrycka vissa meningar i en text. Det är inte särskilt
            hederlig politik.
          </note>
          <note n="4fd00ad8">
            Sedan när det gäller frågan om miljöersättningar vill jag påpeka
            beträffande medel att inte ens de medel som majoriteten har anslagit
            används i dag på miljösidan. Det vore väldigt bra om vi i första
            hand kunde använda dessa pengar och se till att snabbt inrätta
            ett vallstöd. Då skulle åtminstone de medlen komma till bruk i
            miljöarbetet så att inte också dessa pengar överlämnades till
            EU-kommissionen, vilket ni är på väg att göra inom ramen för den
            miljöpolitik på jordbruksområdet som majoriteten driver.
          </note>
          <note n="1c630201">
            Anf. 207 INGEMAR JOSEFSSON (s) replik
          </note>
          <note n="e2892f55">
            Herr talman! Jag noterade att Göte Jonsson sade att man bör läsa
            hela texten, men han gör det inte själv. Därför gör jag det: "Men
            Naturvårdsverkets granskning borde också leda till en omprövning
            av de medel som används för att uppfylla miljömålen. Under senare
            år har man på miljöområdet alltmer uppmärksammat att marknadens
            och kundernas miljökrav snabbare leder till miljöförbättringar
            än förbud och regleringar. Det faktum att bara ett av nio granskade
            miljömål uppnåtts bör kunna ge vägledning om vilka medel i miljöarbetet
            som är mest effektiva. En översyn och omprövning - - - ."
          </note>
          <note n="1e23c401">
            Omprövningen och översynen måste väl syfta på det som ni har
            upptäckt, att det var marknaden som skulle klara det här och inte
            lagar. Det var kanske inte meningen att vi skulle läsa texten.
            Den skulle väl användas mot andra än mot oss i riksdagen.
          </note>
          <note n="5d0e900f">
            Anf. 208 GUDRUN LINDVALL (mp) replik
          </note>
          <note n="c2c22c58">
            Herr talman! Jag beklagar den debatt som förekom mellan Lennart
            Daléus och mig.
          </note>
          <note n="9f66ccdd">
            I utskottets överväganden hänvisar man till att riksdagen under
            våren 1991 fattade ett övergripande beslut om mål och riktlinjer
            för miljöpolitiken. Det är inte första gången som man hänvisar
            till just det beslutet i våra betänkanden. Det har förekommit
            förr.
          </note>
          <note n="f6ca91fe">
            Sedan finns det tydligen inte så mycket att hänvisa till, och
            det är detta som jag konstaterar med en viss förskräckelse. Vi
            från Miljöpartiet var kritiska även till den förra socialdemokratiska
            regeringen och menade att även då hade man kunnat göra mera. Men
            i ljuset av vad som har skett under den senaste mandatperioden
            skedde i alla fall det här. Det är utifrån det beslutet som vi
            skall gå vidare. Det är litet beklämmande att det är så, men så
            är det.
          </note>
          <note n="a7f2bde0">
            När det gäller utfasningen av kemikalier delar jag
          </note>
          <note n="a1663d87">
            Ingemar Josefssons uppfattning att det är bra att det står om
            kemikalier. Jag hade gärna sett att det hade stått mera.
          </note>
          <note n="05c4dc29">
            Den enda kemikalie som man talar om här när det handlar om avveckling
            är kvicksilver. Här hänvisar man också till beslut under riksmötet
            1990/91. Vad man hade kunnat önska är att det t.ex. i avsnittet
            som heter Textilier hade föreslagits ett förbud mot formalin i
            barnkläder - ett konkret förslag som Miljöpartiet har lagt fram.
            I Japan har man förbjudit formalin i barnkläder och, om jag drar
            mig rätt till minnes, också i Tyskland. Där anses formalin vara
            ett ämne som just är skadligt för barn. Det finns alltså mycket
            att göra på kemikaliesidan.
          </note>
          <note n="b90569e5">
            Jag skulle vilja fråga Ingemar Josefsson om det inte också vore
            på sin plats att redovisa vad som händer i EU med de undantag
            som vi har. Som vi ser det i dag sker det väldigt litet på miljöområdet.
            Avser regeringen att återkomma eller har man anpassat kemikalieambitionerna?
          </note>
          <note n="c4aaeb23">
            Anf. 209 DAN ERICSSON (kds) replik
          </note>
          <note n="91e6a210">
            Herr talman! Jag ser att de som skall tala i nästa ärende börjar
            bli litet otåliga, så jag skall begränsa min replik till Ingemar
            Josefsson. Jag kan försäkra honom om att Lennart Daléus inte var
            ensam i den tidigare regeringen, där fyra partier ingick. Vi försökte
            nog i görligaste mån att komma överens om en bra miljöpolitik,
            även om det skall erkännas att en del ibland kanske tyckte att
            det var en viss senfärdighet på Miljödepartementet.
          </note>
          <note n="cc523404">
            Herr talman! Men vår uppgift som opposition är ju faktiskt att
            också driva oppositionspolitik. Om vi tycker att regeringen inte
            för en tillräckligt bra miljöpolitik, är det klart att vi skall
            framföra våra synpunkter. I det här sammanhanget tycker vi för
            vår del att skrivelsen är en rak redovisning. Det finns därför
            ingen anledning att gå in på konkreta förslag nu, utan vi återkommer
            med dem. Men jag förbehåller mig nog rätten, Ingemar Josefsson,
            att faktiskt föra en konstruktiv politik syftande till samarbete
            för bättre miljöåtgärder.
          </note>
          <note n="52b15098">
            Anf. 210 INGEMAR JOSEFSSON (s) replik
          </note>
          <note n="e2f20b1d">
            Herr talman! Jag kan bara konstatera att en demokrati bygger
            på att man har en bra opposition, så där har vi inga olika meningar.
            Det är självklart att vi skall ha en bra opposition. Men det är
            klart att man måste bestämma sig. På en del områden är man överens
            och resonerar sig fram till lösningar, medan man i andra fall
            har ett majoritets- och oppositionsförhållande. Om det har jag
            och Dan Ericsson inga delade meningar.
          </note>
          <note n="66a033c4">
            Anf. 211 MAGGI MIKAELSSON (v)
          </note>
          <note n="c442ebc7">
            Herr talman! Ärade kammarledamöter! Det är trevligt att några
            sitter kvar och lyssnar vid den här tiden på kvällen.
          </note>
          <note n="f29bf546">
            Jag vill också särskilt tacka för att jag m.fl. fick möjlighet
            till repliker på miljöministern medan hon var kvar här i kammaren.
          </note>
          <note n="a7f66640">
            Den skrivelse som vi behandlar i dag skiljer sig från förra årets
            så till vida att den inte innehåller några förslag från regeringen,
            vilket förra årets skrivelse gjorde. Det har lett till att vi
            från Vänsterpartiets sida mer har koncentrerat oss på det som
            vi tycker saknas i regeringens redovisning och på det som vi tycker
            att man skall återkomma med förslag om. Vi har också hänvisat
            till att vi själva kommer att återkomma med konkreta förslag.
            Det betyder också att vi inte har reserverat oss mot skrivelsen
            i betänkandet. Trots det kommer vi att stödja en del av de reservationer
            som har avgetts.
          </note>
          <note n="65f93989">
            Vi kommer att stödja reservationen om kemikalier, reservation
            nr 6. Den handlar om att vi skall se till att vi inte halkar efter,
            att vi skall kolla upp vad som händer med förbud och vad som händer
            med EU.
          </note>
          <note n="ce957806">
            Vi kommer också att stödja reservation nr 8 om
          </note>
          <note n="171d258c">
            Natura 2000, även om jag tycker att vi har fått en godtagbar
            förklaring till att det har blivit så konstigt som det har blivit
            när det gäller att utse områdena.
          </note>
          <note n="1974aaeb">
            Det har faktiskt att göra med ett tjurigt regelverk inom
          </note>
          <note n="3ef1b59a">
            EU och möjligen också misstag som begicks av den förra regeringen
            när det gällde att se till att få tillräcklig tid på sig.
          </note>
          <note n="59b60ecc">
            Vi kommer att stödja reservation nr 9 om vallstöd.
          </note>
          <note n="484070e7">
            En av de frågor som vi i Vänsterpartiet har drivit är att jordbruket
            skall ha ett mer generöst vallstöd.
          </note>
          <note n="db0a3b82">
            Vi kommer också att stödja reservation nr 12.
          </note>
          <note n="80848cb7">
            Vi känner också stor sympati för reservation nr 5
          </note>
          <note n="9e02987c">
            om stöd till bistånd till Östeuropa. Vi har tidigare krävt att
            regeringen skall lägga fram en långsiktig plan för och finansiering
            av Östersjöns bevarande bl.a.
          </note>
          <note n="69a77043">
            Att vi inte har reserverat oss betyder självfallet inte att vi
            inte är kritiska till regeringens miljöpolitik eller till det
            som står i skrivelsen. Som tidigare tydligt har framkommit i debatten
            i kväll är det många miljömål som inte uppfylls. Nu tror jag att
            det är bra att man gör en ordentlig översyn, samlar ihop miljömålen
            och får mätbara mål som man kan utvärdera. Men då är det också
            viktigt att målen innebär att man flyttar fram positionerna, så
            att man inte böjer sig för uppfattningen att det inte går.
          </note>
          <note n="a65a67b8">
            Jag tänker tala litet grand om ett av de miljömål som inte uppnås,
            vilket har varit uppe i debatten. Det gäller frågan om producentansvaret.
            Jag kan ge ett exempel. I dag på eftermiddagen blev jag faktiskt
            kontaktad av en bonde från Östergötland, som redovisade hur det
            nya producentansvaret för avfall och källsortering fungerar. Han
            försöker leva så kretsloppsanpassat och miljövänligt som det bara
            går, vilket får till följd att han inte har några sopor för den
            kommunala sophämtningen. Det som komposteras går att återvinna
            eller återanvända. Problemet är bara att man från kommunen kör
            de tre milen ut till hans bondgård, där man hämtar en tom soppåse
            och ställer dit en annan tom soppåse. Själv får han fara tre mil
            in till samhället med sina pappkartonger, burkar och förpackningar.
            Detta kan ju rimligen inte vara någon miljövänlig hantering av
            källsorteringen. Detta menar jag att det är viktigt att vi ser
            över. Det som miljöministern sade om att kommunerna måste få större
            inflytande över hanteringen var bra. Självfallet skall producenterna
            ta kostnadsansvaret och ett stort ansvar för det avfall som man
            skapar eller för ut. Men det får ju inte skapa problem för invånarna.
          </note>
          <note n="771b80c9">
            Det finns också exempel på hur man i bostadsområden har tagit
            bort möjligheten att lämna returpapper, glas och burkar i närheten
            av bostäderna, vilket krånglar till det för äldre, handikappade,
            barnfamiljer och andra. Det kan ju inte vara meningen att man
            skall tvingas att ha bil för att kunna göra sig av med returmaterial
            eller det som skall återvinnas.
          </note>
          <note n="ecdc53ca">
            Frågan om batterierna går jag inte in på. Men jag tycker att
            det är väldigt dåligt att insamlingsgraden när det gäller nickelkadmiumbatterier
            bara är 35 %.
          </note>
          <note n="7b82084b">
            När det gäller den biologiska mångfalden finns det också mycket
            att önska. Frågan har också varit uppe tidigare i kväll. Det var
            bra att vi fick veta att det åtminstone kommer en proposition
            till hösten, som förhoppningsvis bygger på den aktionsplan som
            Naturvårdsverket har tagit fram. Detta är nämligen inga nya frågor.
            Konventionen om biologisk mångfald undertecknades 1992. Frågan
            var inte ny då heller.
          </note>
          <note n="4c7b5a72">
            Men det som är intressant är att riksdagen då beslutade att miljömålen
            skulle ges samma vikt som skilda ekonomiska överväganden i syfte
            att bygga mänsklig verksamhet på ekologisk grund. Detta har ju
            inte skett. Hela skrivelsen handlar ju om att vi faktiskt inte
            kan vara nöjda med den utveckling som har skett.
          </note>
          <note n="b670d2b0">
            Det som Naturvårdsverket har inventerat är ädellövskogen, som
            har använts som indikator på hur vi skall klara biologisk mångfald.
            Men Thorleif Ingelöf har varnat för att vi inte kommer att klara
            den biologiska mångfalden i skogsmarken, bl.a. i samband med att
            han mottog det nordiska miljöpriset.
          </note>
          <note n="1553ab98">
            En diskussion som över huvud taget inte förs är den biologiska
            mångfalden i vatten och vattendrag, där vi vet att situationen
            är allvarlig. Vattenkraftsutbyggnaden har ju lett till en väldig
            utarmning av den biologiska mångfalden i just vattendragen. Detta
            är problematiskt, eftersom vattenkraften trots allt är en förnyelsebar
            resurs. Men det är viktigt att konstatera att det inte finns utrymme
            att bygga ut fler älvar, eftersom vi måste vara mycket rädda om
            den mångfald som vi har i de vattendrag som finns.
          </note>
          <note n="13632324">
            Jag skall väldigt kort tala om Bottenhavet och
          </note>
          <note n="37be8b55">
            Bottenviken. När det gäller miljöåtgärder har vi lyft fram att
            vi saknar en koppling mellan Östersjön, Bottenhavet och Bottenviken.
            Det är ju tre delar av samma vatten. Vattenmiljön och miljön över
            huvud taget runt Bottenhavet och Bottenviken är mycket ömtålig.
          </note>
          <note n="5bb93428">
            Eftersom det är ett kallt och mycket bräckt hav med låg salthalt
            och låg omsättning är havet väldigt känsligt för de miljöstörningar
            som faktiskt finns. Det finns ju en hel del industrier, både längs
            den finska och den svenska kusten. Detta borde vara något för
            ett gemensamt nordiskt samarbete.
          </note>
          <note n="ed32b0fe">
            De globala hoten mot det rena vattnet är kanske inte någonting
            som man behöver lyfta fram i en skrivelse som rör Sveriges miljömål.
            Men den unika situation som vi har i Sverige, alltså att vi åtminstone
            på kort sikt inte har någon vattenbrist, skall vi vara rädda om.
            Det finns oroande tendenser till att grundvattnet är hotat - framför
            allt i södra Sverige. Också i andra delar av landet är grundvattnet
            lågt.
          </note>
          <note n="94500faf">
            Jag kan också vara kritisk till att man, vilket har sagts tidigare
            i kväll, inte har tagit upp vare sig trafikeller energipolitiken.
            Det är ju två stora, viktiga miljöområden. Miljöministern och
            miljödepartementet borde ha redovisat vad som görs där.
          </note>
          <note n="ab0bcb39">
            Det finns alltså ett stort behov av att samla ihop sig till en
            helhetssyn när det gäller de här frågorna.
          </note>
          <note n="00f27595">
            Jag sympatiserar med mycket av det som Lennart
          </note>
          <note n="909b4c31">
            Dahléus sade om miljöomställning och om att koppla ihop ekonomi
            och ekologi. I en sådan här debatt blir det tyvärr lätt så att
            alla gör anspråk på att först ha sagt det. Den debatten tänker
            jag inte ta, men jag tror att detta är väldigt viktiga frågor
            för oss att diskutera.
          </note>
          <note n="88a7be98">
            Jag tror att det var bra att vi fick en majoritet för att skjuta
            upp beslutet om miljöbalk för att få en bättre genomarbetning.
            Jag tror att det är väldigt viktigt att man gör sammanställningen
            av Agenda 21-arbetet och att man kan få fram nya miljömål. Jag
            håller med
          </note>
          <note n="08c593e8">
            Gudrun Lindvall när hon säger att det ju faktiskt har gått fem
            år sedan de riktlinjer man hänvisar till kom, alltså 1991. Det
            borde faktiskt hända något under tiden.
          </note>
          <note n="f740cdd4">
            Tyvärr hamnar sådana här debatter mycket i ett slags partipolitiskt
            revirtänkande. Jag tror att det är olyckligt, särskilt när det
            gäller miljöfrågorna. Det finns trots allt en ganska stor medvetenhet
            om vilka saker som behöver göras. Jag tror att vi skulle kunna
            få en ganska stor majoritet i riksdagen för att ta några steg
            framåt i stället för att käbbla om vad som har hänt, om vad som
            har gjorts förr i tiden och om vem som har sagt vad.
          </note>
          <note n="5931d3b4">
            Ett sätt att prioritera miljöfrågorna vore ju att vi fick ha
            våra debatter på andra tider, vi som sitter i utskottet. Det känns
            som att detta på något sätt visar prioriteringen av miljöfrågornas
            dignitet.
          </note>
          <note n="82989e6f">
            Jag tror också att det skulle vara nyttigt att lyfta upp det
            här på partiledarnivå. Jag tror att det hos flera partiledare
            finns ett behov av att utöka och utvidga sin kunskaper när det
            gäller miljöfrågorna, så att man inte bara diskuterar de övergripande
            ekonomiska frågorna, energifrågorna eller försvarsfrågorna uppdelat.
            Miljön täcker ju alltihop, och det är där man skall ta sin utgångspunkt.
          </note>
          <note n="2f37e024">
            Anf. 212 INGEMAR JOSEFSSON (s) replik
          </note>
          <note n="8fac312a">
            Herr talman! Jag vill knyta an till det Maggi Mikaelsson säger
            om Bottenviken. Jag har uppfattat det så att utlåtandet från utrikesutskottet
            faktiskt också avser hela Östersjön och Bottenviken. Jag har fattat
            att det skall vara med. Annars delar jag Maggi Mikalelssons uppfattning
            att man inte får glömma någon del av våra vatten.
          </note>
          <note n="99e652e6">
            Sedan gäller det synen på själva skrivelsen, det som Maggi Mikaelsson
            började med. Jag var också inne på det. Jag tror att det finns
            ett bekymmer i fråga om hur skrivelsen skall uppfattas. Den kan
            lätt missbrukas. Därför kan vi tvingas se över detta med att komma
            med en skrivelse på det här sättet. Om det blir en allmän remissdebatt,
            måste den få en annan utformning, och då finns det en fara för
            hela idén med att komma med skrivelser på ett område.
          </note>
          <note n="2faafafe">
            För socialdemokratins del har vi fört upp frågan på partiledarnivå.
            Göran Persson valde ju att både i regeringsförklaringen och i
            sitt jungfrutal som partiledare på kongressen att ha ett stort
            avsnitt om just miljöfrågorna. Detta är en prioriterad fråga för
            oss socialdemokrater.
          </note>
          <note n="48630c36">
            Anf. 213 MAGGI MIKAELSSON (v) replik
          </note>
          <note n="80fc3b6b">
            Herr talman! Jag tycker att det är bra om det är så att Bottenhavet
            och Bottenviken ingår i konceptet med Östersjön. Det är viktigt
            att man gör något åt detta, men det återstår väl att se hur det
            blir.
          </note>
          <note n="b2b4ed21">
            Jag tycker också att det är bra med en sådan här samlad redovisning
            av vad regeringen har gjort på miljöområdet. Sedan är jag väl
            kanske inte lika optimistisk som Ingemar Josefsson när det gäller
            betydelsen av de deklarationer som den nye statsministern har
            gjort på kongressen. Det är väl också något som får utvärderas
            i sinom tid.
          </note>
          <note n="96bb0946">
            Det jag ibland tycker är ett problem, är att vi har fått en ganska
            rörig bild av miljöfrågorna i de olika propositioner med olika
            dignitet som har kommit från regeringen sedan valet. Debatterna
            i kammaren har också blivit orediga. Alla frågor har redan varit
            uppe litet grand i olika sammanhang. Vi har inte fått någon ordentlig
            helhetsdebatt på miljöområdet, något som jag tror att vi skulle
            behöva någon gång nu och då.
          </note>
          <note n="f7d8b9b8">
            Anf. 214 GUDRUN LINDVALL (mp)
          </note>
          <note n="12319bb1">
            Herr talman! Jag vill börja med att tacka Maggi
          </note>
          <note n="42fbac8e">
            Mikaelsson för stödet till reservationerna 6 och 8. Jag vill
            också tacka Maggi Mikaelsson för att hon nu tänker stödja den
            reservation som handlar om vallstöd till jordbruket. Det vore
            en viktig miljöinsats, det har vi varit överens om tidigare, om
            vi kunde få mer av marken inom jordbruket grön. Så som det är
            i dag läcker ju, precis som vi säger i skrivelsen, jordbruksmarken
            fortfarande rejält. Vi vet att ett av de stora hoten mot miljön
            just är det kemikalieintensiva jordbruket.
          </note>
          <note n="d424ff24">
            Jag vill kommentera, utan att kanske kunna räkna med något svar,
            det som Maggi Mikaelsson berättar om en bonde som har sophämtning
            - tre mil - utan att ha några sopor. Det handlar om dålig kommunal
            politik. I min hemkommun, Södertälje, satt under den förra mandatperioden
            Socialdemokraterna, Vänsterpartiet och Miljöpartiet och regerade
            tillsammans. Vi bestämde, på kommunal nivå, att var man en bra
            person som levde på det sättet, behövde man ingen sophämtning.
            Här handlar det alltså om vilken ambition kommunala politiker
            har i miljöavseende. Det här behövs det ingen Agenda 21 för att
            göra. Det kan man göra om man är en bra kommunalpolitiker och
            vill någonting med miljöpolitiken. Detta ligger helt på kommunal
            nivå, och vi får väl se till att det finns bra konstellationer
            i kommunerna, så att det sker ett miljöarbete även där.
          </note>
          <note n="c51e24ef">
            Anf. 215 MAGGI MIKAELSSON (v)
          </note>
          <note n="36d1e0fd">
            Herr talman! Självklart är detta en kommunal fråga, men det belyser
            ju på ett ganska bra sätt just detta med att kommunen kör på sitt
            håll. Hade man sluppit sophämtningsavgiften hade kanske kommunens
            sopbilen kört förbi gården och till nästa hus stället. Det visar
            bara att det inte är ett genomtänkt system.
          </note>
          <note n="8033e42f">
            Jag tycker att frågan om vallstöd är oerhört viktig.
          </note>
          <note n="5c4f591f">
            Det var en av de frågor som diskuterades mycket hösten 1994 när
            vi hade diskussioner med regeringen.
          </note>
          <note n="8a4bff1d">
            Det jag tycker är olyckligt är att miljöstöden, som är till för
            att hålla marken grön och för att bevara en mångfald och ett bra
            jordbrukslandskap, skall delfinansieras. Stöd till exempelvis
            spannmålsodling finansieras däremot nästan helt och hållet ur
            EU:s fonder. Det blir en helt felaktig balans. Det gör att vi
            får betala dubbelt när det gäller alla miljöstöd. Dels får vi
            får stå för miljöfinansieringen i statsbudgeten, dels får vi betala
            medlemsavgiften.
          </note>
          <note n="9b9daa8a">
            Jag tror att Gudrun Lindvall och jag är ganska överens om detta.
            Det är faktiskt något att fundera över: Hur skall vi inom EU-systemet
            kunna styra över pengar från sådant som inte är bra för miljön
            till sådant som är det. Jag tror inte att det är lätt.
          </note>
          <note n="77d523a1">
            Anf. 216 GUDRUN LINDVALL (mp)
          </note>
          <note n="27088a8a">
            Herr talman! När det gäller den framtida jordbrukspolitiken i
            EU, tror jag att det finns en majoritet för att många av de stöd
            som finns i dag borde tas bort, och för att man i stället borde
            försöka få över pengarna till miljöstöd och regionalstöd.
          </note>
          <note n="f1aa5609">
            Jag känner mycket stor sympati för det som Maggi
          </note>
          <note n="fb7fb893">
            Mikaelsson säger, alltså att vi aldrig får bra miljödebatter
            i riksdagen, bl.a. på grund av att debatterna ligger mitt i natten,
            eller åtminstone mycket sent. En sak som vi kanske skulle kunna
            driva gemensamt från jordbruksutskottets sida, är att diskussionen
            om skrivelsen Vår miljö nästa år läggs som den första debatten,
            som en stor debatt. Vi skulle från utskottet gemensamt kunna kräva
            att denna debatt skall prioriteras. Vi har från Miljöpartiets
            sida väckt ett förslag om detta på talmanskonferensen, men vi
            kanske skulle behöva vara flera för att visa att vi menar allvar.
          </note>
          <note n="8a80a53e">
            Detta vore ett utmärkt tillfälle att, som Maggi Mikaelsson säger,
            få en litet vidare debatt. Här har vi chansen att knyta ihop de
            olika delarna i miljöpolitiken. Den diskuteras ju ofta styckevis
            och delt. Så låt oss ta ett sådant utskottsinitiativ, Maggi Mikaelsson!.
          </note>
          <note n="80d4310c">
            Överläggningen var härmed avslutad.
          </note>
          <note n="6ee4cb41">
            (Beslut skulle fattas den 28 mars.)
          </note>
          <note n="15a69331">
            22 § Tilläggsbudget
          </note>
          <note n="143a9076">
            Föredrogs
          </note>
          <note n="799e9758">
            Näringsutskottets betänkande 1995/96:NU18
          </note>
          <note n="5884a141">
            Tilläggsbudget (prop. 1995/96:105 delvis)
          </note>
          <note n="a1bba5e2">
            Anf. 217 EVA GOËS (mp)
          </note>
          <note n="354ea97e">
            Herr talman! Låt oss blicka uppåt och lyfta blicken över horisonten
            och kanske gå ut och titta på kometen! Nu skall vi ta oss från
            jorden upp i rymden, för det är vad näringsutskottets betänkande
            avseende tilläggspropositionen handlar om.
          </note>
          <note n="33b7e71d">
            Jag brukar skämtsamt säga att vi i näringsutskottet håller på
            med allt mellan himmel och jord: rymdverksamhet, geologi - inte
            bara vertikalt utan även horisontellt - handel m.m.
          </note>
          <note n="7dc4da3d">
            I dag handlar det om rymdstationen Alpha. Det låter häftigt.
            Det brukar heta att man inte skall missa tågen. Här skall man
            tydligen inte missa rymdstationen.
          </note>
          <note n="af06fd2a">
            Det handlar alltså om en komplex utpost i rymden och om bemannade
            transporter. Men jag undrar om det är så vettigt att vara med
            i ett så gigantiskt samverkansprojekt som det här talas om. För
            oss i Miljöpartiet handlar det om prioriteringar. Vi har alltså
            sagt att vi vill dra ner på anslaget när det gäller just den här
            biten. Det finns så mycket annat på jorden som är jordnära och
            som vi behöver åtgärda och där vi kan sätta in insatser redan
            i dag. Ett globalt samarbete kan ske på många andra områden än
            just detta med en utpost i rymden. Jag har hemskt svårt att se
            hur den här komplexa utposten i rymden ser ut och vad det är för
            bemannade transporter som är så häftiga att vi kan komma åt fattigdomen,
            svälten osv.
          </note>
          <note n="71059574">
            Däremot tycker vi i Miljöpartiet att det är viktigt att fortsätta
            med satsningar på det som sker uppe i
          </note>
          <note n="a0f6c0d5">
            Kiruna i dag inom ESA-projektet. Det gäller då vädersatelliter,
            men även att ta reda på miljödata och att sedan kunna nyttja det
            här. Det gäller ju att tillämpa detta. I övrigt verkar det på
            något vis vara fråga om en pojkdröm. Jag vet inte, men jag har
            mycket svårt att se vilken materia som finns bakom det hela. Det
            här är ju så kort presenterat. Därför tycker vi i Miljöpartiet
            att vi kanske skulle avvakta vad den utredare har att säga som
            jobbat med rymdverksamheten och som har sett över detta. Och varför
            inte avvakta det beredningsarbete på detta område som pågår i
            regeringskansliet? Sedan får man återkomma och beskriva vad det
            är som vi kan komma åt och som har så stor betydelse för den globala
            samverkan och där vi verkligen ser att något fantastiskt sker
            som alla kan få del av.
          </note>
          <note n="001bd0d3">
            Jag är inte den som utan vidare hoppar på tåg eller rymdstationer.
            Även om jag är grön, och rymdvarelser betecknas som gröna, har
            jag ingen längtan upp till nämnda utpost.
          </note>
          <note n="9294503d">
            Herr talman! Med detta yrkar jag bifall till vår reservation.
          </note>
          <note n="e7eba42e">
            Anf. 218 REYNOLDH FURUSTRAND (s)
          </note>
          <note n="d1faac76">
            Herr talman! Det är nästan så att man känner sig som en rymdvarelse
            den här tiden på dygnet. Då dagens plenum började trodde jag ett
            tag att vi slutar väl här då man kan se kometen Hyakutake som
            far runt.
          </note>
          <note n="bb67e3c0">
            Men ett ögonblick tänkte jag också: Herre Gud, det här håller
            nog på så länge att vi får se soluppgången.
          </note>
          <note n="46c43457">
            Det tycks vi nu slippa göra.
          </note>
          <note n="fd0a91a4">
            Jag skall bara kort kommentera varför utskottsmajoriteten yrkar
            avslag på den i och för sig kanske välmenande reservationen från
            Miljöpartiet.
          </note>
          <note n="d61ab23e">
            Rymdverksamheten har utvecklats i samarbete genom åren över tiden.
            Det är inte så att Sverige enbart genom medlemskapet i den europeiska
            unionen har påtagit sig ett större ansvar när det gäller rymdsatsningar.
            Det gjorde vi nämligen också dessförinnan, men det är möjligt
            att vi ökar den här verksamheten något.
          </note>
          <note n="8d9e800f">
            Det ramanslag som nu föreslås är 758 miljoner kronor. Det täcker
            bl.a. frågan om att Sverige skall vara med i den rymdsatsning
            som rymdstationen
          </note>
          <note n="208691e8">
            Alpha handlar om.
          </note>
          <note n="4525c06a">
            Jag kan förstå att både Eva Goës och andra funderar över om det
            egentligen tjänar något till att vara med i den här verksamheten,
            men det gör det faktiskt.
          </note>
          <note n="8ea4b065">
            För väldigt många av de stora svenska företagen innebär den här
            typen av satsningar fördelar, och den är till nytta för företagen.
            Även om vi inte ser det omedelbart kommer det efter ett antal
            år. På materialsidan t.ex. ser vi det. Det gäller metallurgiska
            legeringar o.d. Nya material har tagits fram tack vare utvecklingen
            med satsningar på rymdteknik och liknande.
          </note>
          <note n="82f55377">
            Det hade sannolikt inte kommit fram om vi inte hade varit med.
            Stora svenska företag som Volvo, Saab,
          </note>
          <note n="ccfc4c63">
            Eriksson osv. drar alltså fördelar av den här teknikutvecklingen.
            Det, menar vi i utskottet, är det avgörande skälet till att vi
            skall delta. När vi nu också är medlemmar i den europeiska unionen
            förpliktar det, tycker vi - vi skall vara med i den här verksamheten.
          </note>
          <note n="c3eac0ce">
            För att kunna lösa de problem som vi ser i framtiden och som
            vi diskuterade i samband med det tidigare ärendet - de många miljöproblemen
            - kommer den verksamhet som rymdtekniken innebär, även om den
            verkar spektakulär, att betyda - det är jag övertygad om - att
            vi får se nya möjligheter och nya tekniska innovationer som hjälper
            oss därvidlag.
          </note>
          <note n="fbb2acd8">
            Herr talman! Med detta nöjer jag mig i det här inlägget. Jag
            yrkar bifall till hemställan i utskottets betänkande och avslag
            på Miljöpartiets reservation.
          </note>
          <note n="9912fa24">
            Anf. 219 EVA GOËS (mp)
          </note>
          <note n="1020b079">
            Herr talman! I betänkandet finns det en så härlig skrivning om
            vad detta innebär: "Som påpekas i propositionen är rymdstationen
            ett gigantiskt samverkansprojekt och utgör modell för det allmer
            globala samarbetet på rymdområdet. Härtill kan läggas de tekniska
            och vetenskapliga rön som projektet kan förväntas tillföra flera
            områden inom svensk forskning. Verksamheten kommer dessutom att
            gynna svensk högteknologisk industri."
          </note>
          <note n="8a06880f">
            Jag tycker förstås att det är en liten omväg att gå via rymdstationen
            Alpha. Utveckla det här direkt i stället! Jag känner till det
            här med spin-off-effekter från försvars- och rymdindustrin. Den
            enda trösten i all bedrövelse är att jag vet att 70-80 % av de
            pengar som vi lägger ner på detta faktiskt kommer tillbaka till
            Sverige - åtminstone enligt IVA, Ingenjörsvetenskapsakademin.
            Jag får väl lita på det.
          </note>
          <note n="4d07861f">
            Visst skall vi nyttiggöra så mycket vi kan här!
          </note>
          <note n="cee19eec">
            Men, som sagt, det skulle ha varit litet mera kött på benen innan
            vi sade ja och tack till det här projektet.
          </note>
          <note n="5cf4ac4e">
            Anf. 220 REYNOLDH FURUSTRAND (s)
          </note>
          <note n="990d8b6e">
            Herr talman! Eva Goës känner mycket väl till att vi inte får
            kött på benen förrän vi vet var vi skall ställa benen.
          </note>
          <note n="c00326f6">
            Nu utvecklas denna verksamhet, med svenskt bistånd. När vi tittar
            på vad som kan åstadkommas när det gäller ny styr- och reglerteknik,
            t.ex. i ett förhållande med mikrogravitation, står det klart att
            det måste göras i rymden. Det kan inte göras vare sig i en simulator
            eller här nere på jorden, utan rymden är till för den saken. I
            det sammanhanget betyder svensk ingenjörskonst/vetenskap oerhört
            mycket.
          </note>
          <note n="dad833ac">
            Ett företag som Saab Aoero-Space i Göteborg, som har högkvalificerade
            ingenjörer, sysslar med denna utveckling och teknik, och företagets
            produkter är med i den här typen av program. Det här kan alltså
            inte göras jordbaserat, men förhoppningsvis kommer forskningen
            på området också att leda till resultat som vi sedermera kan använda
            jordbaserat.
          </note>
          <note n="9f7246d8">
            Jag förstår att det här verkar spektakulärt och avlägset. Förvisso
            är det också avlägset - det handlar ju om rymden. Men Eva Goës
            kan vara övertygad om att det har praktisk nytta för framtiden.
          </note>
          <note n="80d4310c">
            Överläggningen var härmed avslutad.
          </note>
          <note n="6ee4cb41">
            (Beslut skulle fattas den 28 mars.)
          </note>
          <note n="00dc04b6">
            23 § Bordläggning
          </note>
          <note n="4257f42a">
            Anmäldes och bordlades
          </note>
          <note n="9cdb8323">
            Proposition
          </note>
          <note n="a9885948">
            1995/96:192 Tillstånd för internationell järnvägstrafik
          </note>
          <note n="8e6aab33">
            Skrivelse
          </note>
          <note n="dda53df4">
            1995/96:190 Berättelse om verksamheten i Europeiska unionen under
            1995
          </note>
          <note n="ab306659">
            24 § Anmälan om interpellationer
          </note>
          <note n="38c0183d">
            Anmäldes att följande interpellationer framställts
          </note>
          <note n="53dfe99a">
            den 26 mars
          </note>
          <note n="d9d1df35">
            1995/96:135 av Siw Persson (fp) till kommunikationsministern
          </note>
          <note n="4e4dc169">
            E4:ans sträckning
          </note>
          <note n="89f22258">
            1995/96:136 av Chris Heister (m) till socialministern
          </note>
          <note n="5125031e">
            Prioritering i offentlig verksamhet
          </note>
          <note n="92bc0fb4">
            1995/96:137 av Chatrine Pålsson (kds) till socialministern
          </note>
          <note n="dfaa7085">
            Ungdomsfylleriet
          </note>
          <note n="7be95b9e">
            1995/96:138 av Eva Björne (m) till justitieministern
          </note>
          <note n="bd233bd0">
            Nämndemäns villkor
          </note>
          <note n="ac9d77c9">
            1995/96:139 av Gun Hellsvik (m) till socialministern
          </note>
          <note n="fa1fa210">
            Åtgärder mot segregation
          </note>
          <note n="3d5f4fc0">
            1995/96:140 av Per Unckel (m) till statsministern
          </note>
          <note n="0b7bd805">
            Informationstekniken
          </note>
          <note n="61530a68">
            1995/96:141 av Karin Falkmer (m) till näringsministern
          </note>
          <note n="347161e3">
            Näringspolitiken
          </note>
          <note n="6c2d3907">
            1995/96:142 av Per Unckel (m) till arbetsmarknadsministern
          </note>
          <note n="c08e9a03">
            Arbetsmarknadspolitiken
          </note>
          <note n="067bbc4d">
            1995/96:143 av Ragnhild Pohanka (mp) till socialministern
          </note>
          <note n="0f8c63c7">
            Åtgärder mot fattigdom
          </note>
          <note n="82647024">
            Interpellationerna redovisas i bilaga som fogas till riksdagens
            snabbprotokoll tisdagen den 16 april.
          </note>
          <note n="f2b26ada">
            25 § Anmälan om skriftliga frågor
          </note>
          <note n="3d8f8a6f">
            Anmäldes att följande skriftliga frågor framställts
          </note>
          <note n="53dfe99a">
            den 26 mars
          </note>
          <note n="16d1ff74">
            1995/96:354 av Per Bill (m) till finansministern
          </note>
          <note n="3dd0de73">
            Lagen om kreditmarknadsbolag
          </note>
          <note n="959e0173">
            1995/96:355 av Eva Goës (mp) till miljöministern
          </note>
          <note n="5b962d09">
            Radonhaltigt dricksvatten
          </note>
          <note n="cae6cc7e">
            Frågorna redovisas i bilaga som fogas till riksdagens snabbprotokoll
            tisdagen den 16 april.
          </note>
          <note n="a19c246c">
            26 § Anmälan om svar på skriftliga frågor
          </note>
          <note n="0d45415c">
            Anmäldes att följande svar på skriftliga frågor framställts
          </note>
          <note n="53dfe99a">
            den 26 mars
          </note>
          <note n="9f400587">
            1995/96:344 av Lars Hjertén (m) till utrikesministern
          </note>
          <note n="400f081b">
            Zimbabwe
          </note>
          <note n="6175d57a">
            1995/96:353 av Ingrid Skeppstedt (c) till kommunikationsministern
          </note>
          <note n="9a1b66c4">
            Biltrafikens utsläpp av kväveoxider
          </note>
          <note n="3992c6b1">
            den 27 mars
          </note>
          <note n="e32938f3">
            1995/96:342 av Margareta E Nordenvall (m) till finansministern
          </note>
          <note n="4caa6cf9">
            Överskjutande moms
          </note>
          <note n="7fde5718">
            1995/96:343 av Margareta E Nordenvall (m) till finansministern
          </note>
          <note n="a8179631">
            Villkoren för arbete och företagsamhet
          </note>
          <note n="d4180cdb">
            Svaren redovisas i bilaga som fogas till riksdagens snabbprotokoll
            tisdagen den 16 april.
          </note>
          <note n="ffde3b58">
            27 § Kammaren åtskildes kl. 21.08.
          </note>
          <note n="34999c28">
            Förhandlingarna leddes
          </note>
          <note n="3a77975b">
            av talmannen från sammanträdets början t.o.m. 1 §
          </note>
          <note n="0e7beb8c">
            anf. 12 (delvis),
          </note>
          <note n="a68d0ec2">
            av andre vice talmannen därefter t.o.m. 10 § anf. 56
          </note>
          <note n="205ba249">
            (delvis),
          </note>
          <note n="8954a51e">
            av förste vice talmannen därefter t.o.m. 16 § anf. 106
          </note>
          <note n="205ba249">
            (delvis),
          </note>
          <note n="578ab3b2">
            av tredje vice talmannen därefter t.o.m. 20 § anf. 144
          </note>
          <note n="205ba249">
            (delvis),
          </note>
          <note n="f9d1b772">
            av andre vice talmannen därefter till ajourneringen kl.
          </note>
          <note n="2f279a15">
            17.57 och
          </note>
          <note n="e0b43f10">
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
