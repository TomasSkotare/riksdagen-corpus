<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--89</head>
          <docDate when="1995">1995</docDate>
        </div>
      </front>
      <body>
        <div>
          <note n="6933d6cc">
            19.00 - 22.08
          </note>
          <note n="8070ba2d">
            Det justerade protokollet beräknas utkomma om 3 veckor
          </note>
          <note n="d7c8126e">
            1 § Justering av protokoll
          </note>
          <note n="cc792c12">
            Justerades protokollen för den 24, 25 och 26 april.
          </note>
          <note n="16d9d9ce">
            2 § Avsägelse
          </note>
          <note n="9f436f2d">
            Talmannen meddelade att Bo Holmberg (s) anhållit att fr.o.m.
            den 30 juni bli entledigad från uppdraget som riksdagsledamot.
          </note>
          <note n="89a50446">
            Kammaren biföll denna avsägelse.
          </note>
          <note n="70394b87">
            3 § Hänvisning av ärende till utskott
          </note>
          <note n="b66ba4c7">
            Föredrogs och hänvisades
          </note>
          <note n="e78a3c20">
            Skrivelse
          </note>
          <note n="1b42334c">
            1995/96:194 till finansutskottet
          </note>
          <note n="77e1dc05">
            Meddelande om samlad votering
          </note>
          <note n="5218aa17">
            Talmannen meddelade att arbetsmarknadsutskottets betänkanden
            AU8, AU9 och AU10 skulle avgöras i ett sammanhang efter avslutad
            debatt.
          </note>
          <note n="883d9e45">
            4 § Europeiska företagsråd
          </note>
          <note n="f2f873c9">
            Föredrogs
          </note>
          <note n="607cf2e5">
            Arbetsmarknadsutskottets betänkande 1995/96:AU8
          </note>
          <note n="dd197de2">
            Europeiska företagsråd (prop. 1995/96:163)
          </note>
          <note n="55614f26">
            Anf. 1 KENT OLSSON (m)
          </note>
          <note n="c613050c">
            Fru talman! Riksdagen skall nu åter implementera ett EG-direktiv.
            Detta har gjorts ett flertal gånger i denna riksdag sedan Sverige
            blev medlem av EU.
          </note>
          <note n="5113d570">
            Syftet med EG-direktiven är att EU-ländernas lagstiftningar skall
            närma sig varandra. Därigenom skapas gemensamma villkor för människor
            och företag i de olika EU-länderna.
          </note>
          <note n="5b11652e">
            Liksom ofta tidigare går regeringen i detta förslag om europeiska
            företagsråd betydligt längre än vad direktivet föreskriver. Man
            förvånas nästan varje gång över regeringens och utskottets majoritets
            klåfingrighet när det gäller att reglera mer än vad direktiven
            föreskriver. På det sättet motverkas en homogen lagstiftning.
            Och i det här fallet ger det konkurrensnackdelar för svenska företag.
          </note>
          <note n="be57a657">
            Regeringen och utskottsmajoriteten visar prov på en regleringsiver
            och en klåfingrighet som är ytterst beklaglig. Detta förslag visar
            tydligt hur regeringen slår vakt om de fackliga organisationernas
            särintressen. I stort sett i alla frågor har man följt det som
            facket har sagt. Man kan fråga sig om regeringen lägger fram sina
            förslag efter vad som är bäst för landet eller efter vad facket
            anser.
          </note>
          <note n="f229bd56">
            Syftet med detta direktiv är att arbetstagarna skall ges information
            och samråd inom större företag och företagsgrupper i EU-länderna.
            Men regeringen gör ett flertal avsteg från direktivet. Man menar
            t.ex. att handelsflottan skall omfattas, trots att det inte är
            nödvändigt. Detta skapar konkurrensnackdelar för svensk sjöfart.
            Man dubblerar det antal sammanträden som är nödvändigt, vilket
            de fackliga organisationerna önskar men som givetvis skall bekostas
            av företagen. Man gör företagsråden större än vad direktivet föreskriver.
          </note>
          <note n="8438985d">
            Tystnadsplikten har begränsats allt för mycket, vilket innebär
            att svenska företag kan tvingas lämna ut uppgifter som kan hemlighållas
            av utländska konkurrenter.
          </note>
          <note n="1a7c3554">
            De anställdas representanter i företagsråden skall utses av de
            fackliga organisationerna och inte av de anställda, trots att
            de fackliga organisationerna i vissa fall kanske bara representerar
            ett fåtal anställda. Det vore naturligt att de anställda utsåg
            sina egna representanter.
          </note>
          <note n="4da8311b">
            Fru talman! Det är beklagligt att regeringen har valt att införliva
            detta direktiv på det här sättet. Det innebär onödiga konkurrensnackdelar
            för svensk industri och företagsamhet. Den välvilja som regeringen
            i vårpropositionen säger sig ha gentemot företag och företagare
            visas intet av i detta förslag. Det är snarare tvärtom.
          </note>
          <note n="4959a688">
            I allt följer man LO och de fackliga organisationerna. Det skall
            bli intressant att se om detta mönster står sig när det gäller
            arbetsrätten, som enligt vårpropositionen skall förändras. Kommer
            man att följa de fackliga organisationerna om man inte kommer
            överens i Arbetsrättskommittén? Jag är rädd för det. Därigenom
            kommer arbetslösheten inte att minska.
          </note>
          <note n="4b58b339">
            Fru talman! Vi har i våra reservationer närmare utvecklat vår
            syn på detta. Där står mer än vad jag har sagt i detta korta anförande.
            Jag står givetvis bakom moderaternas båda reservationer, men jag
            nöjer mig med att yrka bifall till reservation nr 1.
          </note>
          <note n="719ae3c9">
            Anf. 2 INGRID BURMAN (v)
          </note>
          <note n="00331286">
            Fru talman! Jag vill börja med att understryka hur viktigt och
            angeläget vi i Vänsterpartiet tycker att det är att äntligen få
            en lagstiftning om de europeiska företagsråden.
          </note>
          <note n="d8e5400a">
            Rätten till ett fackligt inflytande i de transnationella bolagen
            har varit en fråga som de fackliga organisationerna har drivit
            länge. Även Vänsterpartiet har motionerat om detta i riksdagen.
            Vi tycker alltså att det är viktigt med demokrati, till skillnad
            från moderaterna med tanke på den bild som nyss redovisades.
          </note>
          <note n="78ac0a2e">
            Detta handlar faktiskt om att man skall ha inflytande även när
            man jobbar i internationella bolag. Det handlar om att demokrati
            inte är någonting som man lämnar utanför arbetsplatsen, oavsett
            om arbetsplatsen ägs av ett svenskt eller ett internationellt
            bolag.
          </note>
          <note n="29aa3a65">
            Två saker bekymrar oss i det här förslaget. Det är två begränsningar.
            Den ena är den treårsfrist som finns inskriven i lagen. Den innebär
            att arbetsgivarna kan förhala frågan om att träffa avtal i tre
            år - tre långa år. Som vi ser det torde bestämmelsen om en treårsfrist
            sakna motstycke i svensk lagstiftning.
          </note>
          <note n="34058ab3">
            Utskottets majoritet hänvisar till att förhandlingarna måste
            föras på olika språk och menar att det är en anledning till att
            den orimligt långa tidsfristen skall tillåtas. Men vi kan inte
            se att det skulle vara skäl nog.
          </note>
          <note n="0441b01c">
            Det handlar om stora företag, med internationell verksamhet,
            som är vana vid att träffa stora uppgörelser med parter från olika
            länder. Vi tror inte att svårigheter med språket gör att vissa
            företag inte kan träffa avtal inom en kortare period. De företag
            som inte klarar av en tidsfrist på ett och ett halvt år har nog
            helt andra motiv för det. Det kan t.ex. finnas en ovilja mot att
            låta anställda få sin berättigade andel av medinflytandet. Det
            är just för dessa arbetsgivare som vi behöver lagstifta. Vi delar
            alltså LO:s och TCO:s uppfattning om att tre år är en alldeles
            för lång tid och att 18 månader bör vara en väl tilltagen tid
            för att man via förhandlingar skall kunna komma fram till ett
            avtal.
          </note>
          <note n="f5e07fda">
            Den andra punkten som vi är kritiska mot är den långtgående och
            oprecisa regeln om tystnadsplikt.
          </note>
          <note n="38acb1b5">
            Med den här lagen införs ett helt nytt begrepp i den svenska
            arbetsrättsliga lagstiftningen. Man säger att det skall vara tystnadsplikt
            om det är nödvändigt med hänsyn till företagets bästa. Då bryter
            man mot den tradition som vi sedan tidigare har i Sverige. I dag
            finns det tystnadsplikt t.ex. i medbestämmandelagen.
          </note>
          <note n="ea68b061">
            Då talas det om risk för väsentlig skada. Det är skillnad det.
          </note>
          <note n="4619da7b">
            Det är svårt att tolka hur vidsträckt det nya begreppet är. Men
            ett är säkert: det är mycket mer långtgående än de rekvisit som
            vi har haft tidigare i
          </note>
          <note n="21eb4557">
            Sverige för att man skall kunna utkräva tystnadsplikt.
          </note>
          <note n="a1f307d8">
            Det är inte bara dumt och onödigt att föra in nya rekvisit i
            den svenska lagstiftningen. Det sker också i en tid när mängder
            av arbetstagare redan känner sin yttrande- och informationsfrihet
            hotad i arbetslivet.
          </note>
          <note n="e72580a4">
            Exemplen är många på personer som känt sin anställning hotad
            på grund av att de har använt sig av sin medborgerliga yttrandefrihet.
            Att i det läget skärpa tystnadsplikten för fackliga förtroendemän
            i europeiska företagsråd är faktiskt att sända ut fel signaler
            till det svenska arbetslivet. Vi beklagar det.
          </note>
          <note n="44fb2907">
            Det finns inga exempel på att de fackliga organisationerna har
            missbrukat den information de fått i samråd eller förhandlingar
            som gör att vi måste skärpa bestämmelserna om tystnadsplikt.
          </note>
          <note n="1310b1b9">
            Utskottets majoritet motiverar sitt förslag med att
          </note>
          <note n="5df5798d">
            Danmark har infört motsvarande regel och att det är bra om liknande
            kriterier används i flera länder som omfattas av direktivet. Men
            med ett sådant synsätt skulle vi få svårt att hävda vår svenska
            arbetsrätt. Så snart det fanns en annan bestämmelse i ett annat
            land skulle vi anpassa oss till den när det gäller lagstiftning
            som går över ländernas gränser. Det håller inte.
          </note>
          <note n="25db89b5">
            Utskottet hänvisar vidare till att MBL:s förarbeten om att arbetsgivare
            i undantagsfall får underlåta att lämna information i särpräglade
            situationer och menar att detta skall gälla även europeiska företagsråd.
          </note>
          <note n="6b008606">
            Desto mer obegripligt blir det då att inte tystnadsplikten enligt
            MBL kan anses räcka, utan att man vill skärpa den.
          </note>
          <note n="68411328">
            Fru talman! Jag yrkar bifall till reservation nr 4 i betänkandet.
          </note>
          <note n="e1d8d38f">
            Anf. 3 STEN ÖSTLUND (s)
          </note>
          <note n="69381f21">
            Fru talman! Under större delen av 80-talet hade vi i arbetsmarknadsutskottet
            att behandla motioner om koncernfackligt samarbete. Det bedrevs
            då ett arbete i
          </note>
          <note n="04a409bd">
            Nordiska rådet för att söka nå en överenskommelse om detta på
            nordisk nivå, och vi fick hänvisa till det gång på gång när vi
            avslog dessa motioner, som vi i och för sig kände för. Det lyckades
            dock aldrig att nå någon sådan enighet på nordisk basis, och frågan
            gick i stå i och med det omfattande arbetet inför och med medlemskapet
            i EU.
          </note>
          <note n="be484361">
            Det är därför bra att vi nu har fått ett förslag i frågan. Det
            bygger på ett EU-direktiv om europeiska företagsråd som nu kommer
            att tas in i den svenska rättsordningen på arbetsmarknaden.
          </note>
          <note n="1507af79">
            Som framgått av regeringens proposition och förslag till lagtexter
            är den bakomliggande tanken att parterna skall träffa avtal. Lagen
            är med andra ord dispositiv under förutsättning att avtalet inte
            innebär mindre förmånliga regler för arbetstagarna än vad som
            följer av direktivet.
          </note>
          <note n="d0ce7e22">
            Träffas inte avtal inom viss tid skall lagens regler gälla. Lagen
            skall alltså ses som en stupstocksregel.
          </note>
          <note n="050ed6e6">
            Uttrycket stupstock är ju ett välkänt begrepp på svensk arbetsmarknad,
            men vårt lagråd har inte godtagit det, så i propositionen har
            det fått uttryckas annorlunda och krångligare med "vad som gäller
            om avtal inte träffas".
          </note>
          <note n="3f51e7aa">
            I sammanhanget används inte uttrycket koncerner utan "gemenskapsföretag"
            eller "kontrollerande företag", och det är för sådana företag,
            med säte i Sverige, som lagen gäller.
          </note>
          <note n="6bbe44f7">
            Det ankommer på varje land att anta direktiven med de tillägg
            som varje lands traditioner kan innebära. Utskottet har med stor
            enighet antagit förslaget, men inte helt utan reservationer, som
            vi har hört här av föregående talare.
          </note>
          <note n="ce4e1b09">
            I några delar går lagen litet längre än vad direktivet föreskriver.
            Mot detta har Moderaterna reserverat sig. Grunderna för reservationerna
            känns igen. Fackens ställning vid utseende av representanter i
            företagsråden och kritiken mot hur de skall utses är de samma
            som moderaterna hävdade vid behandlingen av styrelserepresentationslagen.
            Det innebär att de vill att de anställda skall utse sina representanter
            på annat sätt än genom sina fackliga organisationer.
          </note>
          <note n="34c0eb3a">
            Dessutom framförs kritik mot företagens möjliga storlek och mot
            att det enligt lagen skall vara möjligt för företagsråden att
            sammanträda två gånger per år.
          </note>
          <note n="857bcc1a">
            Det uttrycker Moderaternas debattör här i dag som att vi dubblar
            antalet sammanträden. Det är visserligen rätt. Minimum i direktivet
            är ett sammanträde per år, och vi tycker nog att om det skall
            vara särskilt meningsfullt med det här samarbetet är det bra om
            man kan träffas två gånger per år.
          </note>
          <note n="4faa4423">
            Den utformning som regeringen har föreslagit vad gäller tystnadsplikten
            vill Moderaterna inte heller godta, trots att den inte går lika
            långt som de regler som gäller enligt medbestämmandelagen.
          </note>
          <note n="d49cc715">
            Enligt direktiven kan också undantag göras för handelsflottan.
            Det görs inte i lagen, och det anser
          </note>
          <note n="733e3328">
            Moderaterna vara fel. Det här har Kent Olsson kritiserat här
            i dag.
          </note>
          <note n="1e673931">
            Man kan, fru talman, sammanfatta Moderaternas kritik i det här
            fallet som tre M: Moderaterna vill
          </note>
          <note n="ad147777">
            Minsta Möjliga. Det är i och för sig ingen nyhet. Men att anföra
            onödiga konkurrensnackdelar och att det här skulle försvåra bekämpningen
            av arbetslösheten är väl ändå att ta i. Det torde i allmänhet
            i stället vara så att företag med välinformerad och delaktig personal
            kan ha klara fördelar inte minst i konkurrens med andra.
          </note>
          <note n="d89d04cb">
            Vänstern däremot vill att vi ytterligare skall utnyttja möjligheten
            att gå längre än direktivet. Det gäller tiden för förhandlingarna
            innan den s.k. stupstocksregeln slår till. Tiden är satt till
            tre år och det kan synas vara en lång tid, vilket också regeringen
            anfört, men regeringen har ändå i den samlade bedömningen stannat
            för att godta direktivens tidsgränser i det här fallet. Företagen
            vet ju att om de inte träffar avtal slår den här regeln till.
            Jag kan inte se att de då kan ha mycket att tjäna på att förhala
            frågan. Dessutom är det väl så att avtal i de flesta fall redan
            har träffats eftersom de flesta berörda företag vet om att detta
            kommer nu. Dessa avtal kommer att gälla även efter det att den
            här lagen träder i kraft.
          </note>
          <note n="25c70e5d">
            Slutligen vill Vänstern att vi skall gå längre när det gäller
            tystnadsplikten som Vänstern vill knyta helt till de bestämmelser
            som gäller i medbestämmandelagen, vilket vi har hört Ingrid Burman
            argumentera för här i dag. Av propositionen framgår ju att någon
            vidsträckt tystnadsplikt inte är avsedd, att en liknande begränsning
            har föreslagits i Danmark och att det kan vara en fördel att flera
            länder har samma regel i det här internationella samarbetet. Trots
            att regeln inte går ända fram till MBL:s bestämmelser kan jag
            inte finna annat än att den ändå ansluter till svensk tradition
            på arbetsmarknaden. Som Ingrid Burman uttryckte det här i dag
            kan man säga att de fackliga representanterna i dessa och liknande
            sammanhang är nog så tystlåtna och tar nog så väl vara på företagens
            intressen, betydligt längre i de flesta fall än vad medbestämmandelagen
            skulle ge dem möjlighet att göra.
          </note>
          <note n="7d0fe15e">
            Därför är detta en regel som vi tycker att vi kan godta, och
            det har utskottet också ställt sig bakom.
          </note>
          <note n="20eebd33">
            Fru talman! Med det anförda yrkar jag bifall till hemställan
            i betänkandet i sin helhet och avslag på reservationerna.
          </note>
          <note n="f9d68b85">
            Anf. 4 KENT OLSSON (m) replik
          </note>
          <note n="a47dbec9">
            Fru talman! Moderaterna vill minsta möjliga, sade
          </note>
          <note n="c44f6ef5">
            Sten Östlund. Det är riktigt. Vi vill faktiskt minsta möjliga.
            Vi vill följa direktivet. Vi vill att man inte skall ge Sverige
            några nackdelar i förhållande till direktivet. Men jag tycker
            att det är bättre att säga att
          </note>
          <note n="245118bd">
            Moderaterna vill ha rättvisa. Moderaterna vill nämligen i detta
            fall att man inte skall ha med handelsflottan, som ett exempel,
            vilket man inte har på andra ställen. Vi vill också att man inte
            skall ha fler sammanträden än minimiantalet, beroende på att det
            är så överallt i Europa i övrigt. Vi tycker också att det skall
            vara samma tystnadsplikt för svenska företag som för företag i
            resten av Europa.
          </note>
          <note n="ee09439d">
            Jag frågar mig, Sten Östlund, varför man från socialdemokratisk
            sida och från regeringens sida går längre och ser till att vi
            inte får samma förhållanden i
          </note>
          <note n="85f4ccd3">
            Sverige som på övriga ställen. Varför, Sten Östlund, är man inte
            heller beredd att låta människor själva utse sina egna representanter?
            Varför skall de utses av facket? Varför låter man inte dem som
            är anställda på företagen få representera företagets anställda?
            Jag har väldigt svårt att se att det skulle vara någon stor stridsfråga,
            om det inte är på det viset att man ser fackets intressen som
            det primära.
          </note>
          <note n="15ee3ef7">
            Det skulle vara intressant att få en del av de svaren, Sten Östlund.
            Vår utgångspunkt är att vi skall följa de direktiv som EU har
            för att därigenom få en gemensam ordning i Europa.
          </note>
          <note n="58f4a01c">
            Anf. 5 STEN ÖSTLUND (s) replik
          </note>
          <note n="a91c8e71">
            Fru talman! Det Kent Olsson sade var klarläggande. Man vill minsta
            möjliga. Såvitt jag har förstått kan de direktiv som EU utfärdar,
            särskilt i sådana här sammanhang, byggas på enligt de traditioner
            som finns på olika politikerområden i respektive land. Det är
            precis det som vi har gjort här. Det är inte i någon undfallenhet
            inför vare sig LO eller TCO. Det är en tradition på svensk arbetsmarknad
            som vi här bygger vidare på. Det gäller både tystnadsplikten och
            handelsflottan.
          </note>
          <note n="878048f6">
            Kent Olsson frågar varför de anställda inte skall få utse sina
            egna representanter. De anställda i Sverige utser i allt väsentligt
            sina egna representanter på arbetsplatsen, och har alltid gjort
            det, genom sina fackliga organisationer. Det är inte så att facket
            tvingar medlemmarna att utse någon viss person. Det nomineras,
            föreslås och väljs på utlysta och stadgeenliga möten. Det är en
            tradition som vi slår vakt om. Det kommer vi att fortsätta att
            göra, vad man än skriver i
          </note>
          <note n="7520bf25">
            EU-direktiv.
          </note>
          <note n="fadc30f2">
            Anf. 6 KENT OLSSON (m) replik
          </note>
          <note n="161ff5b2">
            Fru talman! Det jag tog upp här var det exempel vi tog upp i
            vår motion, Sten Östlund. Det gäller tillfällen då en minoritet
            av de anställda är med i facket.
          </note>
          <note n="0b103d4e">
            Jag är förvånad över att det är facket som skall utse representanter,
            trots att man är i minoritet.
          </note>
          <note n="7102b274">
            Låt mig ta ett exempel på hur detta kan påverka från min egen
            hemstad och min kommunala karriär.
          </note>
          <note n="d9fd6750">
            Vi gjorde en organisationsöversyn i kommunen. Då utsåg facket
            representanter. Dessutom vill personalen ha en representant till.
            Man kan fråga sig om facket och de anställda alltid är ett och
            samma. Jag kan inte begripa varför man i de företag där det är
            få fackligt anställda inte låter de anställda utse representanter.
          </note>
          <note n="0d54439d">
            Sten Östlund säger att det inte finns någon undfallenhet och
            att man enbart bygger på en tradition. När jag läser igenom hela
            betänkandet och hela regeringens proposition noterar jag att man
            i stort sett överallt följer de synpunkter som LO framför. Man
            följer nästan inte på någon punkt de synpunkter som framförs från
            andra remissorgan. Nog är det i väldigt stor omfattning en undfallenhet
            inför facket i dessa frågor!
          </note>
          <note n="645dd5e0">
            Varför skall vi i Sverige ha väsentligt mer omfattande regler
            och vara mer klåfingriga än i andra europeiska länder? Det skall
            ju råda konkurrensneutralitet.
          </note>
          <note n="90d04a1b">
            Det blir inte konkurrensneutralt när man tillför regler som inte
            finns andra länder.
          </note>
          <note n="e4ab6993">
            Jag skulle vilja höra en förklaring, Sten Östlund.
          </note>
          <note n="36de6bcd">
            Varför, om det nu inte enbart är klåfingrighet, tillför man fler
            regler i Sverige än i de andra länderna inom den europeiska gemenskapen?
          </note>
          <note n="18f712d1">
            Anf. 7 STEN ÖSTLUND (s) replik
          </note>
          <note n="d2884f20">
            Fru talman! Det råder tydligen underliga förhållanden på sina
            håll i Bohuslän. Det kan tänkas att det på ett och annat ställe
            finns undantag, men de lär vara väldigt få i vårt land. Det vågar
            jag garantera.
          </note>
          <note n="ece69c29">
            Det är märkligt att Kent Olsson argumenterar som om LO finns
            på Norra Bantorget och Socialdemokraterna här i riksdagen och
            på Sveavägen. Vad Kent
          </note>
          <note n="0514dbec">
            Olsson aldrig riktigt har förstått, och sannolikt inte
          </note>
          <note n="1dafddbd">
            Moderaterna heller, är att en socialdemokrat och en
          </note>
          <note n="997b9edf">
            LO-medlem tänker väldigt lika i dessa frågor. Därför är det inte
            alls märkligt att det LO och TCO tycker också vinner gehör och
            blir synbart i skrivningarna.
          </note>
          <note n="c3f9a29b">
            Även om LO och TCO inte hade tyckt någonting skulle utformningen
            av bestämmelserna ändå ha blivit identiska, enligt min uppfattning.
            Vi behöver inte gå och fråga i alla lägen, även om traditionen
            bjuder att vi har ett remissförfarande. Då sammanfaller synpunkterna.
          </note>
          <note n="5d1f7082">
            Jag kan försäkra Kent Olsson att åtminstone den minister som
            lade fram detta förslag tänker på samma sätt som socialdemokrat
            och som ordförande för Metall.
          </note>
          <note n="884f5fe8">
            Kent Olsson undrar varför vi skall ha andra regler än andra länder.
            Jag känner inte till hur tyskarna utformar sina regler på detta
            område. Jag känner inte till hur grekerna gör det. Men det är
            väl inte tänkt att det skall vara en miniminivå i alla lägen när
            EU utformar sina direktiv.
          </note>
          <note n="ad7d6fef">
            Anf. 8 INGRID BURMAN (v) replik
          </note>
          <note n="f1546c7d">
            Fru talman! Socialdemokraterna och Vänsterpartiet har länge drivit
            frågan om att europeiska företagsråd skall inrättas. Vi har gjort
            det tillsammans och på olika sätt, men det har varit en högt prioriterad
            fråga.
          </note>
          <note n="df225a6b">
            Det är därför jag blir så förvånad över att Sten
          </note>
          <note n="bf7ecabb">
            Östlund nu anser att vi kan vänta tre år till. Det är vad det
            innebär när man sätter en tidsfrist på tre år till. Det har slutits
            många avtal redan. Det är bra. Men de företag som inte har slutit
            avtal - de företag som inte ser det som en prioriterad uppgift
            - ger Sten Östlund nu möjlighet att förskjuta hela processen ända
            fram till sekelskiftet. Jag beklagar det.
          </note>
          <note n="727de0bf">
            Vad är det som gör att Socialdemokraterna, som så angeläget har
            drivit frågan, plötsligt tycker att det inte är så bråttom längre
            och att vi kan vänta tre år till.
          </note>
          <note n="314015db">
            Jag tycker att det är synd att Socialdemokraterna, som ofta tycker
            och tänker på samma sätt som LO, inte gör det just i fallet om
            tidsfristerna. LO har tydligt påpekat att 18 månader är rimligt
            och borde räcka.
          </note>
          <note n="0a8f0fd1">
            Jag skulle gärna vilja få svar på just denna fråga.
          </note>
          <note n="90a13537">
            Vad finns det för motiv?
          </note>
          <note n="ff8106b8">
            Anf. 9 STEN ÖSTLUND (s) replik
          </note>
          <note n="7067a589">
            Fru talman! Jag har ett kort svar på den fråga Ingrid Burman
            tog upp i repliken. Jag har varit med i arbetsmarknadsutskottet
            sedan 1982. Sedan dess har det funnits motioner om koncernfackligt
            samarbete.
          </note>
          <note n="c8219a28">
            Nu har vi fått ett förslag. Det finns en regel som gör att ett
            företag som är obstinat - jag hoppas att det inte kommer att vara
            särskilt många - kan förskjuta frågan i tre år innan stupstocksregeln
            slår till. Då sitter man där med det som förslås i lagstiftningen.
            Det kanske inte passar alla så bra. Är det någon som vill ha något
            annorlunda vill man nog gärna förhandla. Jag tror att man kommer
            att göra det, men det är klart att det kan finnas undantag.
          </note>
          <note n="bd7bf8fa">
            Jag medger - regeringen har också pekat på det -
          </note>
          <note n="38e2415e">
            att det är ganska lång tid. Sett i perspektivet att arbetet började
            1982 är det ändå godtagbart att något enstaka företag väntar i
            ytterligare tre år.
          </note>
          <note n="65876081">
            Anf. 10 INGRID BURMAN (v) replik
          </note>
          <note n="8e445bef">
            Fru talman! Jag tror också att de s.k. obstinata företagen kommer
            att förhandla. Jag tror att man kommer att göra det efter två
            år och tio månader, alternativt efter två år och elva månader.
            Det är synd att
          </note>
          <note n="56368e0f">
            Socialdemokraterna inte tycker att det är angeläget, när vi nu
            har väntat sedan 1982, att få i gång den här processen inom hela
            arbetslivet, dvs. alla som skall beröras.
          </note>
          <note n="3e42edb4">
            Jag vill återkomma till det här med tystnadsplikten. Sten Östlund
            har flera gånger upprepat att det här stämmer med den svenska
            traditionen. Jag vill påstå att det gör det icke! Här inför vi
            plötsligt en tystnadsplikt när det handlar om "företagets bästa".
            Vi har alltid i svensk arbetsrättslig lagstiftning tidigare hänvisat
            till skadebegreppet.
          </note>
          <note n="6febb24a">
            Jag är alltså väldigt nyfiken: Vad innehåller det här med "företagets
            bästa"? Vad är det för kriterier egentligen? När är en information
            till skada för företagets bästa? När den är till skada vet vi.
            Men det här är enligt min mening att lägga en mycket, mycket vidare
            tystnadsplikt på de svenska fackliga förtroendemännen. Plötsligt
            är det en väldig massa information man inte kan gå vidare med.
          </note>
          <note n="f25b0077">
            Jag skulle gärna vilja höra hur man har tolkat det här begreppet
            från socialdemokratisk sida.
          </note>
          <note n="07bbc67e">
            Anf. 11 STEN ÖSTLUND (s) replik
          </note>
          <note n="659f6beb">
            Fru talman! Ingrid Burman säger att företagen nu kommer att vänta
            två år och tio månader med att förhandla. Det tror inte jag. Om
            de väntar så länge kommer de att fastna i stupstocken. Det här
            är frågor som det säkert tar betydligt längre tid att förhandla
            om. LO
          </note>
          <note n="105d8bff">
            och TCO har sagt 18 månader, och inom den tidsfristen tror jag
            nog att man får sätta i gång. I annat fall blir det nog stupstocken
            för de företagen, och det kanske de inte vill.
          </note>
          <note n="c2e74bf4">
            När det gäller tystnadsplikten och uttrycket
          </note>
          <note n="03d358ed">
            "företagets bästa", på områden där vi tidigare har medbestämmandelagens
            bestämmelser, kommer det här att gälla för gemenskapsföretag och
            kontrollerande företag som har säte i Sverige. Jag tror inte att
            det kommer att betyda någon större avvikelse från den tradition
            man har i dessa företag.
          </note>
          <note n="5f31a64b">
            Som Ingrid Burman själv sade i sitt anförande finns det väldigt
            få, om ens något, exempel på att skadestånd har utdömts på grund
            av brott mot tystnadsplikten. Det är nog så att de anställda är
            väl så rädda om sitt företags hemligheter, väl så noga med företagets
            bästa, som mången företagsledare och företagstjänsteman är. Därför
            tror jag att vi kan godta den här regeln.
          </note>
          <note n="32667cb2">
            Överläggningen var härmed avslutad.
          </note>
          <note n="4003c3f4">
            (Beslut fattades efter 7 §.)
          </note>
          <note n="d82a21f1">
            5 § EG:s arbetstidsdirektiv, m.m.
          </note>
          <note n="f2f873c9">
            Föredrogs
          </note>
          <note n="08af7eae">
            Arbetsmarknadsutskottets betänkande 1995/96:AU9
          </note>
          <note n="cd3bbdd4">
            EG:s arbetstidsdirektiv, m.m. (prop. 1995/96:162)
          </note>
          <note n="c8c24ddd">
            Anf. 12 CHRISTEL ANDERBERG (m)
          </note>
          <note n="0e76dc93">
            Fru talman! Utskottsmajoriteten har helt gått på regeringens
            proposition, som i sin tur bygger på ett delbetänkande från Arbetstidskommittén.
          </note>
          <note n="d0f14121">
            Kommittén fick bara möjlighet att arbeta med frågan om implementeringen
            av EG-direktivet från maj till september förra året. Det var naturligtvis
            omöjligt att göra en tillräcklig analys för förslag om mer genomgripande
            förändringar på så kort tid. Arbetstidskommittén beslutade därför
            att inskränka sig till att i detta skede endast föreslå det minimum
            av förändringar som vid en rättslig bedömning kunde anses nödvändigt
            för att direktivet skulle anses vara implementerat, i avvaktan
            på att kommittén blir klar med hela sitt utredningsuppdrag.
          </note>
          <note n="7b1a95be">
            Det väsentliga var att vi inte hamnade i det läget att vi staplade
            de två systemen på varandra, eftersom det finns så stora skillnader
            mellan EG:s arbetstidsdirektiv och den svenska arbetstidslagen
            att de är svårförenliga. Detta skulle leda till ökad rigiditet
            i stället för ökad flexibilitet.
          </note>
          <note n="e68ea22e">
            Precis detta olyckliga läge har nu majoriteten hamnat i - det
            som skulle undvikas till varje pris.
          </note>
          <note n="330d8b52">
            Visserligen föreslås nu inga materiella ändringar i arbetstidslagen,
            men genom att det i arbetstidslagens
          </note>
          <note n="a11dd5cd">
            3 § införs en regel om s.k. EG-spärr på kollektivavtalsområdet
            har direktivet de facto införlivats med den svenska rätten in
            i minsta detalj.
          </note>
          <note n="393432b2">
            Det innebär att det blir nödvändigt att pröva varje kollektivavtals
            förenlighet med direktivet. Resultatet blir osäkerhet om vad det
            är som gäller, vilka avtal som får träffas och hur dessa skall
            tolkas och tillämpas. Detta kommer att leda till onödiga tvister,
            och det i sin tur kommer att leda till minskad flexibilitet och
            motverka tillkomsten av nya jobb.
          </note>
          <note n="a8ff12c5">
            Enligt Moderata samlingspartiet hade det i detta skede varit
            fullt tillräckligt att införa en uttrycklig hänvisning till arbetsmiljölagen,
            vars regler i motsats till arbetstidslagens är tvingande. Dessutom
            borde man införa den enda regel i direktivet som inte får åsidosättas
            i kollektivavtal, nämligen att arbetstiden inte får överskrida
            48 timmar/vecka, inklusive övertid, under en beräkningsperiod
            om högst 12 månader, såvida inte arbetsgivaren och arbetstagaren
            träffat en individuell överenskommelse om annat.
          </note>
          <note n="94778693">
            Av ingressen till direktivet kan man sluta sig till att direktivet
            inte har varit avsett att ordagrant implementeras som lag i medlemsstaterna.
            Rådet erinrar om att direktiven enligt artikel 18a i Romfördraget
            inte bör innebära administrativa, finansiella eller lagstiftande
            regler som hämmar skapandet och utvecklingen av små och medelstora
            företag. Rådet säger vidare att
          </note>
          <note n="af0514a9">
            - eftersom direktivet om arbetstidens förläggning antagligen
            medför problem inom företagen - det är önskvärt att tillåta flexibilitet
            vid tillämpningen av vissa bestämmelser i detta direktiv, samtidigt
            som man tryggar efterlevnaden av principerna om arbetstagarnas
            hälsa och säkerhet. Det sägs därför vara nödvändigt att tillåta
            att vissa av bestämmelserna får bli föremål för avvikande tillämpningar
            av medlemsstaterna eller av arbetsmarknadens parter.
          </note>
          <note n="1fb82929">
            Genom att inte ta till vara de möjligheter till flexibel tillämpning
            som direktivet öppnar för har den socialdemokratiska regeringen
            alldeles i onödan givit svenska företag komparativa nackdelar.
            Detta blir ytterligare ett hinder för att lösa Sveriges största
            problem - massarbetslösheten.
          </note>
          <note n="2240225c">
            För att göra en dålig sak ännu sämre föreslår majoriteten dessutom
            inte bara att ett kollektivavtal är ogiltigt i den utsträckning
            det innebär att mindre förmånliga regler skall tillämpas för arbetstagarna
            än som följer av direktiven, utan också att den enskilde arbetsgivare
            som tillämpar avtalet skall drabbas av skadestånd!
          </note>
          <note n="ff36d60b">
            Tillåt mig citera litet grand ur proposition
          </note>
          <note n="c1534b7e">
            1995/96:162. Där sägs på s. 20 att "parterna, om de vill avvika
            från arbetstidslagens regler, själva måste ta ställning till om
            en viss regel även innebär en avvikelse från direktivets huvudregel
            i frågan. De får dessutom - - - komma överens om hur den kompensation
            direktivet föreskriver i ett sådant fall skall utformas.
          </note>
          <note n="245ffad5">
            Parterna får alltså avgöra vad som i en viss bransch kan utgöra
            ´objektiva skäl´ för att inte bevilja kompensationsledighet eller
            vad som kan tänkas uppfylla kraven på ´annat lämpligt skydd´.
            Detsamma gäller uttrycket ´sakliga, tekniska eller arbetsorganisatoriska
            skäl´. På dessa punkter är det för närvarande inte möjligt att
            ge någon ledning vad gäller den närmare innebörden av begreppen."
          </note>
          <note n="d2302a15">
            Det som vare sig Arbetstidskommittén eller regeringen har lyckats
            med att uttolka skall alltså en enskild arbetsgivare klara av
            att begripa. Det talas mycket i propositionen om det stora ansvaret
            för arbetsmarknadens parter i sammanhanget. Men i vad består ansvaret
            för parterna? De kan ju lugnt avtala om ungefär vad som helst.
            Det enda som kan drabba dem är att avtalet helt eller delvis kan
            förklaras ogiltigt. Men det är alltså den enskilde arbetsgivare
            som i god tro tillämpar det avtal som är uttrycket för en gemensam
            partsvilja som kan drabbas av skadestånd.
          </note>
          <note n="56d973d9">
            Vi moderater sällar oss till kritikerna på denna punkt. Och den
            kritiken har från många tunga remissinstanser varit massiv. Exempelvis
            Juridiska fakultetsnämnden vid Stockholms universitet anser den
            föreslagna regeln "både oskälig och systemvidrig".
          </note>
          <note n="84c70c7b">
            Även Lagrådet har haft invändningar, som regeringen dock viftat
            bort.
          </note>
          <note n="6ff12fe5">
            Jag vill ställa frågan till socialdemokraterna: Hur många nyanställningar
            kommer denna nya rättsosäkerhet att kosta Sverige?
          </note>
          <note n="1e873a52">
            Det är dessutom en helt självpåtagen tagelskjorta.
          </note>
          <note n="466683dd">
            EG-direktivet föreskriver inte någon skadeståndssanktion. Det
            sanktionssystem som Sverige redan har är heltäckande. Vid brott
            mot arbetstidslagen inträder dess påföljder: böter, fängelse och
            övertidsavgift. Vid brott mot kollektivavtal kan sanktionen bli
            skadestånd på grund av avtalet eller medbestämmandelagen. Om man
            nu, som regeringens förslag innebär, lagrar ett tredje sanktionssystem
            ovanpå dessa, kan resultatet bli att en arbetsgivare riskerar
            att få betala skadestånd hur han än beter sig.
          </note>
          <note n="4844e838">
            Fru talman! Jag står givetvis bakom samtliga moderata reservationer,
            men för att spara på kammarens tid inskränker jag mig till att
            yrka bifall till reservationerna 1 och 4 samt avslag på utskottets
            hemställan i motsvarande delar.
          </note>
          <note n="293b3165">
            Anf. 13 INGRID BURMAN (v)
          </note>
          <note n="25e89d79">
            Fru talman! Betänkandet handlar om införlivandet av EG:s arbetstidsdirektiv.
            Utskottets majoritet anser att detta skall ske genom att rätten
            att träffa kollektivavtal och dispenser givna av Arbetarskyddsstyrelsen
            begränsas så att de inte innehåller regler med ett lägre skyddsvärde
            än EG-direktivet.
          </note>
          <note n="e8d278e8">
            Det här tycker inte vi är tillfredsställande. EG:s arbetstidsdirektiv
            är ett skyddsdirektiv. Det innehåller minimiregler för att garantera
            hälsa och säkerhet för arbetstagarna. Det är regler som i dag
            inte finns i den svenska lagstiftningen. Man kan laborera med
            förarbeten osv., men i lagstiftningen saknar vi detta.
          </note>
          <note n="d86bf785">
            Det handlar om begränsningen av veckoarbetstiden. Det handlar
            om rätten till dygnsvila, om nattarbetets längd, om rätten till
            omplacering vid nattarbete och det handlar också om regler beträffande
            hemarbetet.
          </note>
          <note n="06ef3ad0">
            Utskottets majoritet har två argumentationslinjer.
          </note>
          <note n="49a21ada">
            Man säger att den svenska lagstiftningen har ett lika högt skyddsvärde
            och hänvisar till olika lagar och deras förarbeten. Man lyfter
            fram att det här bara skall vara en mycket temporär lagstiftning
            i avvaktan på ett nytt förslag. Det är argument nummer två.
          </note>
          <note n="ae76bc02">
            För oss är det viktigt att regler är enkla, tydliga och framgår
            av lagtext. Metoden att implementera direktivet via kollektivavtal
            innebär att den del av arbetsmarknaden som inte omfattas av kollektivavtal
            inte kommer att omfattas av lagen heller. Det framgår alltså inte
            av lagen vad som gäller. Arbetsgivare och anställda som söker
            vägledning i lagen om begränsningar hittar ingen vägledning, trots
            att arbetsgivaren är skyldig att ta hänsyn till den. Det blir
            en kurragömmalek. Det finns ett direktiv som man söker, men det
            gäller att hitta det.
          </note>
          <note n="fa7e9764">
            Metoden att hänvisa direkt till direktivets regler kommer att
            skapa oklarhet och problem vid tillämpningen. Domstolarna kommer
            i många fall att tvingas begära tolkningsbesked från EG-domstolen.
          </note>
          <note n="d6ef92b6">
            I stället för denna dimhöljda metod måste det tydligt och klart
            framgå av lagtexten vad som gäller på den svenska arbetsmarknaden,
            vad parterna är bundna av enligt EG-direktivet. Sedan kan parterna
            inom de här ramarna anpassa kollektivavtalen till sin verksamhet
            och individernas behov.
          </note>
          <note n="f0891240">
            Nu gör man tvärtom. Parterna skall anpassa sig till bestämmelser
            som inte framgår av lagtext och där man måste vända sig till EG-domstolen
            för att få ett tolkningsföreträde.
          </note>
          <note n="6f2ed6dd">
            Utskottet föreslår också en sanktionsregel för de arbetsgivare
            som bryter mot EU-rådets direktiv. Det här är i och för sig bra.
            Naturligtvis måste det finnas ett sanktionssystem.
          </note>
          <note n="3779b961">
            Problemet är bara att samma arbetsgivare kommer att bli skadeståndsskyldig
            enligt MBL om han eller hon bryter mot kollektivavtalet och enligt
            arbetstidslagen om han eller hon bryter mot EG-direktivet. Man
            hamnar alltså i ett korstryck mitt emellan två normsystem.
          </note>
          <note n="87f54d0a">
            Gör arbetsgivaren en bedömning att kollektivavtalet bryter mot
            EG-direktivet och det i en process visar sig att han gjort fel
            bedömning, ja, då får han betala skadestånd. Gör han bedömningen
            att han ej bryter mot EG-direktivet, men det visar sig att han
            har fel, ja, då får han betala skadestånd enligt MBL.
          </note>
          <note n="191b2905">
            Det här är en helt ny och mycket olycklig konstruktion i svensk
            lagstiftning. Jag tror att man behöver se över det här och hitta
            en annan teknik när det gäller just skadeståndet.
          </note>
          <note n="1351321b">
            Utskottet inser allt detta, men man försvarar sig med att lagstiftningen
            är temporär och att den enbart skall verka tills Arbetstidskommittén
            lägger fram ett nytt förslag. Vi menar att man i stället för det
            här otydliga resonemanget med hänvisning till olika lagar och
            förarbeten skall införliva EG-direktivet i arbetstidslagen. Lagregler
            skall vara enkla och tydliga. Det skall framgå av lagtexten vad
            som gäller i svenskt arbetsliv. Även med en klar och distinkt
            lagtext kan
          </note>
          <note n="926e98bd">
            Arbetstidskommittén arbeta vidare och föreslå förändringar när
            kommittén är klar med sitt arbete.
          </note>
          <note n="cfd94507">
            Fru talman! Betänkandet handlar också om övriga motioner inom
            arbetstidsområdet. Det handlar både om arbetstidsförkortning och
            om begränsning av övertid. Låt mig börja med övertiden.
          </note>
          <note n="5d227750">
            Samtidigt som 680 000 människor står utanför den ordinarie arbetsmarknaden
            arbetas det övertid i en omfattning som rent matematiskt motsvarar
            60 000-
          </note>
          <note n="99afa1e6">
            70 000 helårsarbetstillfällen. Det finns också undersökningar
            som pekar på att det dolda, ej registrerade övertidsuttaget är
            minst lika stort.
          </note>
          <note n="b95c47e7">
            Situationen känns smått absurd. Det är dags att begränsa övertidsuttaget,
            vilket vi i Vänsterpartiet har föreslagit i en rad motioner, som
            alltid lika artigt avvisats av en allians av socialdemokrater
            och borgerliga partier. Den här gången hänvisar man till att
          </note>
          <note n="56463cfa">
            Arbetstidskommittén arbetar med frågan.
          </note>
          <note n="a503a462">
            Det kan väl tyckas vara ett rimligt svar. Problemet är att kommitténs
            förslag knappast kommer att riksdagsbehandlas förrän om ett år,
            samtidigt som vi vet att en begränsning av övertiden direkt skulle
            ge utslag i nya anställningar. Vi menar att vi inte kan avvakta
            ett år eller längre med att begränsa övertidsuttaget.
          </note>
          <note n="63d8f3a2">
            Här krävs direkta åtgärder.
          </note>
          <note n="3b65a424">
            Vänsterpartiet har föreslagit en halvering av övertidstaket och
            en fördyring av övertiden. Det skulle direkt ge utslag i nya anställningar.
            Hur kan socialdemokraterna, som säger sig vilja halvera arbetslösheten,
            avvisa detta? Kan vi införa en temporär lagstiftning när det gäller
            EU:s arbetstidsdirektiv, varför kan vi då inte göra det i övertidsfrågan
            i avvaktan på Arbetstidskommitténs slutbetänkande? Har Sverige
            råd att vänta? Har de 680 000 människorna som i dag står utanför
            arbetsmarknaden råd att vänta?
          </note>
          <note n="0638dee2">
            Betänkandet behandlar också en rad motioner om arbetstidsförkortning.
            Motionerna är gamla, men frågan är mycket aktuell.
          </note>
          <note n="937b1c43">
            Att en arbetstidsförkortning är både önskvärd och nödvändig har
            många insett, nu senast den socialdemokratiska kongressen som
            enhälligt uttalat sig för en arbetstidsförkortning.
          </note>
          <note n="c0fbb368">
            Det är därför mycket beklagligt att en majoritet i utskottet
            avvisar samtliga motioner med att en arbetstidskommitté sitter
            och arbetar med frågan. Man avvisar t.o.m. vårt förslag om att
            initiera fler försök med arbetstidsförkortning. Man öppnar inga
            dörrar. Samtidigt vet vi att ett av de problem som kommittén har
            är att det saknas kunskap om vilka effekter en arbetstidsförkortning
            får.
          </note>
          <note n="71d96285">
            Nu är vi hänvisade till teoretiska modeller som alla tar sin
            ansats utifrån varuproduktion. Det är en sektor som sysselsätter
            mindre än 20 % av svensk arbetskraft. Dessa teoretiska studier
            tar aldrig hänsyn till jämställdhetsfrågor, arbetsskador, arbetsmiljöfrågor
            eller vilka vinster det finns att göra i socialförsäkringssystemen.
            De fåtal försök som är genomförda i Sverige visar just på välfärdsvinster,
            arbetsmiljövinster och effekter på deltidsarbetslösheten. Arbetstidsförkortningen
            i Tyskland visar på sysselsättningseffekter.
          </note>
          <note n="fcffd92f">
            När det nu finns en majoritet i Sveriges riksdag för en arbetstidsförkortning,
            om jag tolkar den socialdemokratiska kongressens beslut rätt,
            är det väl märkligt om vi inte kan ta ett första steg. Vi har
            i vår motion föreslagit en utökad försöksverksamhet och att regeringen
            tar fram en tidsplan för en arbetstidsförkortning. Vi tycker att
            det är mycket märkligt att socialdemokraterna, trots sitt nyss
            fattade kongressbeslut i frågan, avvisar t.o.m. dessa förslag.
          </note>
          <note n="dfaea98d">
            Min fråga till socialdemokraterna blir: Hur tänker ni uppfylla
            kongressens beslut när ni inte ens vill utvidga försöksverksamheten
            eller ta fram en tidsplan för hur arbetet i frågan skall drivas?
          </note>
          <note n="1c7de675">
            Fru talman! Jag yrkar bifall till Vänsterpartiets reservationer
            nr 2, 7 och 10.
          </note>
          <note n="1939ba9c">
            Anf. 14 BIRGER SCHLAUG (mp)
          </note>
          <note n="21cae1c9">
            Fru talman! Ni på läktaren och alla ni andra! Tänk om socialdemokraternas
            kongress hade sagt allt detta som Ingrid Burman sade att de hade
            sagt! Det hade ju varit ett lyft. Tänk om socialdemokraterna stod
            bakom att sänka arbetstiden! Men så var det ju inte. Kongressen
            fattade ju ett väldigt intetsägande beslut om att man kanske eventuellt
            skulle se över detta. Jag får nickande instämmanden från socialdemokrater
            i salen att så var det.
          </note>
          <note n="8082c3c1">
            Den här debatten handlar ju dels om EU:s arbetstidsdirektiv,
            dels om arbetstiden över huvud taget.
          </note>
          <note n="209cdde0">
            Jag skall börja med att säga att jag minns en EU-
          </note>
          <note n="0b58a9ba">
            debatt jag hade inför folkomröstningen om EU-
          </note>
          <note n="0d906aff">
            medlemskapet. Det var på en av arbetarrörelsens folkhögskolor.
            En socialdemokrat i panelen sade att ingenting skulle behöva förändras
            när det gällde dessa frågor om vi blev medlemmar i EU. Då sade
            jag att så kunde det inte vara eftersom det i alla fall skulle
            komma ett antal direktiv. Men det hette då att ingenting skulle
            behöva förändras.
          </note>
          <note n="a78984fa">
            Nu behöver en del saker förändras, och en del är riktigt bra
            dessutom. Men myten om att ingenting behövde förändras kan vi
            i alla fall skrota vid det här laget.
          </note>
          <note n="bba7cd67">
            Vi har accepterat en lösning som innebär att man införlivar direktivet
            med hjälp av kollektivavtal. Just i den frågan står vi alltså
            bakom utskottets majoritet.
          </note>
          <note n="be2f0c0b">
            Jag tycker att det är lämpligt att inte lagstifta om någonting
            med hjälp av ett direktiv. Det beror helt enkelt på att det är
            min och Miljöpartiets uppfattning att vi skall försöka lämna EU
            fortast möjligt.
          </note>
          <note n="2d674aa6">
            Det finns dock undantag, och det gäller maximireglerna för arbetstider
            inklusive övertid. Vi anser att det är rimligt att begränsa övertiden
            i dag till högst 48
          </note>
          <note n="cbbb36e2">
            timmar per vecka i snitt under en fyramånadersperiod.
          </note>
          <note n="daefe3b0">
            Vi vet att övertiden i dag tar väldigt många ordinarie arbetstillfällen.
            Det finns siffror som visar att det handlar om 50 000-130 000
            jobb som skulle kunna tillkomma om vi kom till rätta med övertiden.
            Man får dock ta dessa siffror med en nypa salt. Det vore nyttigt
            även om det bara vore 10 000-20 000 jobb. Därför har vi lagt en
            reservation som innebär att vi ställer oss bakom detta som ett
            sätt att faktiskt dela på jobben litet mer.
          </note>
          <note n="de00b1a3">
            Den intressantaste frågan i det här betänkandet är emellertid
            detta med arbetstidsförkortningen. Jag skall också säga att jag
            stöder reservation 8 som gäller arbetstidsförkortning.
          </note>
          <note n="a56d0f9a">
            Ekonomisk tillväxt i traditionell mening leder inte längre till
            jobb. Det är inte så enkelt längre som det var när industrialismen
            byggdes upp och blommade för fullt. Det är inte på det sättet
            längre. Den ekonomiska tillväxten kan vara mycket hög och ändå
            kan sysselsättningen vara mycket dålig och arbetslösheten mycket
            hög.
          </note>
          <note n="2788fc75">
            Dessutom finns det inga utredningar som egentligen visar att
            man kan ha full sysselsättning med 40
          </note>
          <note n="1184b0ce">
            timmars arbetsvecka. Det finns inga sådana utredningar. En bit
            in på 2000-talet kommer förmodligen mängden lönearbete att vara
            ännu mindre än i dag.
          </note>
          <note n="dcdb4c9c">
            Detta är någonting som vi inte skall vara ledsna över.
          </note>
          <note n="9cb5bd4b">
            När jag en gång i tiden jobbade fackligt såg vi detta som ett
            mål, att faktiskt kunna få mer fri tid. Problemet var bara att
            vi skulle se till att fördela den här fria tiden på ett mer rättvist
            sätt.
          </note>
          <note n="11a9efe9">
            I dag har vi en situation med mycket hög arbetslöshet. Därför
            finns det alla skäl i världen att sänka arbetstiden, och fatta
            det beslutet här och nu. Detta har diskuterats i många år, inte
            minst av kvinnoorganisationer inom de gamla partierna. Men de
            har tyvärr inte fått med sig gubbarna som styr och ställer. Detta
            är alltså en grundläggande fråga. Vi kommer aldrig någonsin att
            få full sysselsättning om vi inte sänker arbetstiden. Normalarbetstiden
            måste förändras från
          </note>
          <note n="87bad840">
            40 timmar i veckan till 35 timmar. Detta måste ske i ett enda
            steg. De förslag som har legat tidigare om att man skall sänka
            med 20 minuter i veckan per år leder inte till fler jobb. Man
            måste ta ett stort steg med en gång. Detta är kanske en av de
            allra viktigaste frågorna.
          </note>
          <note n="2be5c07d">
            Då kan man få höra att det skulle vara någon sorts planekonomi
            att sänka arbetstiden till 35 timmar. Det måste då betyda att
            40-timmarsveckan är marknadsekonomi. Då kan man diskutera vad
            48-timmarsveckan var en gång i tiden - om det var planekonomi
            eller marknadsekonomi eller någon tredje sorts ekonomi.
          </note>
          <note n="70d1433b">
            Jag tror att det var den tidigare socialministern som sade att
            man delar på arbetslösheten genom att sänka arbetstiden. Det är
            ju ett väldigt konstigt resonemang. Det innebär att man ser detta
            med arbetstiden som något mycket statiskt. Den skall vara 40
          </note>
          <note n="fcc12a24">
            timmar. Det är en naturlag att den är 40 timmar. Och är den inte
            40 timmar delar man på arbetslösheten.
          </note>
          <note n="0c39ca32">
            Jag tror att vi måste anpassa normalarbetstiden till verkligheten.
            Det ökar livskvaliteten för de människor som får en lägre arbetstid,
            det ökar livskvaliteten för dem som faktiskt får jobb och det
            ökar jämställdheten. Dessutom är det faktiskt bra för ekonomin.
            Det är ju inte så att det blir mindre arbete utfört, men det är
            fler människor som delar på det.
          </note>
          <note n="482e4021">
            Jag stöder som sagt var reservation 8.
          </note>
          <note n="bb25acd3">
            Anf. 15 TALMANNEN
          </note>
          <note n="52b5abeb">
            Betyder det ett yrkande om bifall?
          </note>
          <note n="c0149c68">
            Anf. 16 BIRGER SCHLAUG (mp)
          </note>
          <note n="732d3b5a">
            Fru talman! Jag stöder den.
          </note>
          <note n="200f2dbb">
            Anf. 17 LAILA BJURLING (s)
          </note>
          <note n="d38be399">
            Fru talman! Bakgrunden till dagens ärende är ett direktiv från
            EG-rådet 1993. Det är ett direktiv som skall införlivas i den
            nationella lagstiftningen senast den 23 november 1996.
          </note>
          <note n="bda8da18">
            Regeringen har ju, som det har sagts tidigare från talarstolen,
            tillsatt en kommitté för att utreda arbetstidsfrågorna, Arbetstidskommittén.
            Den kommittén fick i uppdrag att med förtur föreslå hur införlivandet
            av EG-direktivet skulle gå till.
          </note>
          <note n="1b1a985d">
            Jag är numera ordförande i den kommittén. Vid tiden för behandlingen
            av den här frågan var jag ledamot. Jag kan nog utan överdrift
            säga att vi hellre hade sett att kommittén fått arbeta färdigt
            innan vi lämnade fram förslag till ändringar i arbetstidslagen,
            men den tiden fanns inte. Därför föreslog kommittén att riksdagen
            i dagsläget skulle göra minimala förändringar i lagen och bara
            förtydliga skyddsaspekterna för individen, för att inga frågor
            skall vara upplåsta innan utredningen överlämnar sitt slutbetänkande.
            Det blev också regeringens förslag. Det är ett förslag som arbetsmarknadsutskottet
            nu tillstyrker i sitt betänkande.
          </note>
          <note n="ce5378f0">
            I Sverige har vi en djupt rotad tradition som innebär att arbetsmarknadens
            parter kommer överens om spelreglerna genom att teckna kollektivavtal.
            Dagens arbetstidslag kan ersättas helt eller delvis av kollektivavtal
            mellan de centrala parterna. Det är en tradition som vi vill värna.
            Men den är inte lika djupt rotad ute i Europa, och det gör att
            EG-direktivet är skrivet i en annan kultur än i vår svenska. Efter
            Maastrichtavtalet har emellertid synen på kollektivavtalen förändrats,
            och avtalen har fått en betydligt starkare ställning även inom
            EU. Det är numera möjligt att införliva direktiv genom kollektivavtal
            även om avtalen inte omfattar precis varenda anställd på arbetsmarknaden.
          </note>
          <note n="469fe2e4">
            Vänsterpartiet vill inte låta sig nöjas med att kollektivavtalen
            gäller, utan föreslår i sin motion att en mängd av direktivets
            regler skall skrivas in i arbetstidslagen redan nu.
          </note>
          <note n="90b70cf9">
            Miljöpartiet vill att reglerna om veckoarbetstiden skrivs in
            i lagen utan att avvakta Arbetstidskommitténs arbete.
          </note>
          <note n="2a278713">
            Utskottet delar regeringens uppfattning om att lagen skall ändras
            så litet som möjligt i dagsläget, i avvaktan på Arbetstidskommitténs
            fortsatta arbete.
          </note>
          <note n="941f251d">
            EG-direktivets regler är minimiregler. Utskottet delar regeringens
            bedömning om att arbetstidslagens bestämmelser ger individen minst
            lika starkt skydd som direktivet gör. Däremot behöver lagen kompletteras
            med vissa inskränkningar när det gäller att teckna avtal som ersätter
            lagens bestämmelser. Vid ett sådant tillfälle måste parterna se
            till att individens skydd inte blir sämre än vad direktivens regler
            anger.
          </note>
          <note n="4064343e">
            Skulle kollektivavtalens tillämpning bryta mot den bestämmelsen
            blir avtalet ogiltigt, och arbetsgivaren kan ådömas skadestånd
            enligt regeringens förslag.
          </note>
          <note n="81732bbb">
            Den uppfattningen delar inte Moderaterna. De anser i sin motion
            att det är onödigt med fler sanktioner.
          </note>
          <note n="ced77d84">
            De påstår t.o.m. att denna regel är till för att skapa komparativa
            nackdelar för svenska företag.
          </note>
          <note n="5c92ff1e">
            Fru talman! Jag kan försäkra kammaren att regeringen inte föreslår
            några regler som har till syfte att skapa komparativa nackdelar
            för svenska företag.
          </note>
          <note n="5bd625ab">
            Utskottet delar regeringens uppfattning om behovet av begränsningar
            i avtalsrätten och det behov av sanktionssystem som följer därav,
            och tillstyrker därför regeringens förslag.
          </note>
          <note n="8dd2086b">
            Arbetsmarknadsutskottets betänkande behandlar också motioner
            från den allmänna motionstiden som berör en mängd olika frågor
            i anslutning till arbetstider och ledighetsbestämmelser. Denna
            typ av frågor ingår i Arbetstidskommitténs arbete. Kommittén har
            i uppdrag att utöver behandlingen av EG-direktivet också analysera
            konsekvenserna av olika former av arbetstidsförkortningar, och
            utreda på vilket sätt flexibla arbetstidsregler kan införas i
            svensk lagstiftning. Utskottet anser att riksdagen skall låta
            kommittén slutföra sitt arbete, och inte i förväg ta ställning
            till de frågor som kommittén skall utreda.
          </note>
          <note n="595e59a4">
            Fru talman! Avslutningsvis vill jag för säkerhets skull yrka
            bifall till utskottets förslag i dess helhet.
          </note>
          <note n="dbd28b17">
            Anf. 18 CHRISTEL ANDERBERG (m) replik
          </note>
          <note n="f1b65d29">
            Fru talman! Vi Moderater säger inte att regeln har som syfte
            att skapa konkurrensnackdelar för svenska företag, men vi säger
            att den är ägnad att göra det. I
          </note>
          <note n="647ac61a">
            det avseendet är vi moderater inte ensamma - ett antal remissinstanser
            har tyckt samma sak.
          </note>
          <note n="37d89d60">
            Jag tyckte inte att Laila Bjurling gav svar på frågan om varför
            Socialdemokraterna framhärdar med att föreslå införandet av en
            tredje sanktionsform, nämligen skadestånd för en arbetsgivare
            som tillämpar ett avtal som har ingåtts av arbetsmarknadens parter.
            Det finns inget krav på en sådan skadeståndssanktion i EG-direktivet.
            Varför för ni in den?
          </note>
          <note n="c679e71a">
            Statsministern stod här för några veckor sedan och läste upp
            regeringsförklaringen. Han sade då att Sverige är ett bra land
            för företagsamhet, och att regeringen ytterligare skulle förbättra
            företagandets villkor. Regeringens samlade politik skulle ge förbättrade
            möjligheter till nystartande, utveckling och expansion, sade han.
          </note>
          <note n="53a88126">
            Menar Laila Bjurling att detta skadestånd för arbetsgivare skall
            vara ägnat att uppmuntra ett antal fler personer att starta och
            driva företag, och dessutom nyanställa folk?
          </note>
          <note n="e806621f">
            Anf. 19 LAILA BJURLING (s) replik
          </note>
          <note n="ee6ac388">
            Fru talman! Christel Anderberg är åtminstone konsekvent i sina
            uppfattningar. Det är alltid samma budskap när det gäller någon
            rättighet eller något skydd som de anställda skall tillförsäkras.
            Så fort det kommer ett förslag som reglerar arbetsgivarens frihet
            att själv bestämma över arbetskraften protesterar
          </note>
          <note n="7654c18a">
            Moderaterna.
          </note>
          <note n="5eb8be91">
            Christel Anderberg påstår att det föreslagna sanktionssystemet
            gör att arbetsgivaren blir skadeståndsskyldig hur han än bär sig
            åt. Antingen bryter han mot kollektivavtalet och blir skadeståndsskyldig
            för det, eller så bryter han mot lagen och blir skadeståndsskyldig
            för det. Så är det naturligtvis inte. Om avtalet strider mot lagen
            blir det ogiltigt. Man kan ju inte gärna bryta mot ett avtal som
            är ogiltigt, eller hur?
          </note>
          <note n="56865bdd">
            Om en medlemsstat väljer att införliva EG-
          </note>
          <note n="1a9d98de">
            direktivet genom att lägga ansvaret på arbetsmarknadens parter
            är det landet också skyldigt att se till att bestämmelsen efterlevs.
            Därför måste brott mot bestämmelserna också kunna innebära sanktionsmöjligheter.
            Det är inget konstigt med det. Man måste nog vara tämligen illvillig
            för att tolka det som att regeringen ägnar - det var visst ordet
            - lagen till att svenska företag skall få sämre möjligheter än
            alla andra.
          </note>
          <note n="77b834d5">
            Anf. 20 CHRISTEL ANDERBERG (m) replik
          </note>
          <note n="69c430a7">
            Fru talman! Det är inte frågan om att vi Moderater går emot regler
            som skall ge arbetstagarna ett bättre skydd. Skadeståndsregeln
            gäller faktiskt när en arbetsgivare i god tro tillämpar det avtal
            som hans anställda har träffat genom sina arbetstagarorganisationer.
          </note>
          <note n="ac329f59">
            Det finns ytterligare en sanktionsform i förslaget, nämligen
            ogiltighet. Det innebär tillräckliga garantier.
          </note>
          <note n="cb35bf44">
            Om ett avtal ger sämre minimiskydd för arbetstagarna är avtalet
            i den delen ogiltigt - det finns inte. Mer långtgående sanktioner
            än så krävs inte i direktivet. I
          </note>
          <note n="ce8d20f8">
            själva verket vet jag varför Socialdemokraterna ändå framhärdar.
            Det är därför att de vill bibehålla Arbetsdomstolens monopolställning
            på det arbetsrättsliga området.
          </note>
          <note n="7d29f3c0">
            Jag vill fråga Laila Bjurling om det är viktigare för Socialdemokraterna
            att tillföra Arbetsdomstolen nya arbetsuppgifter än att tillföra
            Sverige nya arbetstillfällen.
          </note>
          <note n="7a58f262">
            Anf. 21 LAILA BJURLING (s) replik
          </note>
          <note n="808ea947">
            Fru talman! Jag har inte, som Christel Anderberg, någon juridisk
            utbildning. Men såvitt jag har lärt mig behandlas brott mot arbetstidslagen
            i dag i allmän domstol, och avtalstvister behandlas i Arbetsdomstolen.
          </note>
          <note n="6d607b39">
            Socialdemokraterna tycker att det finns ett värde i att både
            en avtalstvist och en eventuell påföljd behandlas samtidigt och
            i samma instans, dvs. i Arbetsdomstolen. Därför anser vi att det
            behövs ett ytterligare sanktionssystem i arbetstidslagen.
          </note>
          <note n="40c63d41">
            Anf. 22 INGRID BURMAN (v) replik
          </note>
          <note n="c2f0192f">
            Fru talman! Jag tycker att det är väldigt sympatiskt av Laila
            Bjurling att redovisa alla tveksamheter runt sättet att införliva
            direktivet. Hon visar tydligt att såväl Arbetstidskommittén som
            regeringen har varit tveksamma, och att detta har visat sig vara
            en temporär lagstiftning.
          </note>
          <note n="d209fa04">
            Men det räcker inte riktigt med att bara redovisa tveksamheterna.
            Visst skall vi värna kollektivavtalen och sättet att införliva
            direktiv med dessa. Det är viktigt, riktigt och bra. Men då krävs
            det också att kollektivavtalen är heltäckande, s.k. allmängiltiga,
            avtal som täcker hela arbetsmarknaden. Problemet vi står inför
            när vi väljer att direkt lyfta in EU-direktivet är att det inte
            kommer att täcka hela arbetsmarknaden.
          </note>
          <note n="53bb4361">
            Vi överlåter till delar av arbetsmarknaden att själv söka sig
            fram när det gäller direktivets innehåll och hur det skall tolkas.
          </note>
          <note n="76b5b486">
            Hur skall man t.ex. tolka reglerna vid hemarbete?
          </note>
          <note n="5a52c484">
            Hur skall man efterleva direktivet vid hemarbete? Vi har inte
            genomlyst detta i svensk lagstiftning och inte heller i Arbetstidskommittén.
            Vi överlåter till enskilda att se till att direktivet följs.
          </note>
          <note n="dc968696">
            Det finns alltså stora tveksamheter, och jag skulle vilja höra
            Laila Bjurlings kommentar till dessa.
          </note>
          <note n="d771fed4">
            Anf. 23 LAILA BJURLING (s) replik
          </note>
          <note n="a9f7787b">
            Fru talman! Ingrid Burman är starkt kritisk mot det sätt som
            utskottet valt för att införliva EG-
          </note>
          <note n="eee1b391">
            direktivet i svensk lagstiftning. Vänsterpartiet anser inte att
            parterna skall få ta ansvar för kollektivavtal i dessa frågor.
            Vänsterpartiet anser dessutom inte att den svenska lagstiftningen
            ger samma skydd för individen som direktivet ger.
          </note>
          <note n="8f9635be">
            Där skiljer vi oss åt i vår uppfattning. Svensk lagstiftning
            ger genom arbetsmiljölag och arbetstidslag, som dessutom kompletteras
            med kollektivavtal, individen ett väl så gott skydd som EG-direktivet
            gör.
          </note>
          <note n="c6cc46b5">
            Ingrid Burman kan ha rätt i att lagstiftningen inte alltid är
            så lättillgänglig. Det gäller troligtvis för såväl arbetsgivare
            som arbetstagare. Det kan finnas skäl att se över våra arbetsrättslagar
            över huvud taget. Det är väl inte helt obekant att vi har en Arbetsrättskommission
            som förhoppningsvis redan nästa vecka lägger fram förslag till
            nödvändiga förändringar på arbetsrättens område.
          </note>
          <note n="e289f921">
            I övrigt vet Ingrid Burman att Arbetstidskommittén fortsätter
            arbetet med att utreda behoven av förändringar i arbetstidslagstiftningen.
            Det vore därför dumt att redan nu bestämma sig för att alla regler
            i direktivet skall skrivas in i lagen. Låt oss ta ett litet steg
            nu, och så återkommer vi med frågan när utredningen är klar.
          </note>
          <note n="cbb45da8">
            Anf. 24 INGRID BURMAN (v) replik
          </note>
          <note n="26daf158">
            Fru talman! Vänsterpartiet anser visst att parterna skall ta
            ansvar för kollektivavtalen och förhandla fram villkor. Vad vi
            menar är att de ramar man skall hålla sig inom skall vara tydliga
            och lättillgängliga för alla på arbetsmarknaden. Därför har det
            varit en god tradition i den svenska modellen att ha en ramlagstiftning
            i botten där det tydligt framgår vad som gäller.
          </note>
          <note n="121a904e">
            Kollektivavtalsvägen anpassar vi sedan lagstiftningen till sektorer
            osv. Jag tycker att det är dumt att bryta den traditionen.
          </note>
          <note n="44ea91ac">
            Mycket diskutabel är också den lösning där vi hänvisar till förarbete
            och Arbetarskyddsstyrelsens förordningar och där vi lägger pussel
            för att uppnå det som i utskottets betänkande kallas skyddsvärde
            - ett okänt djur som ingen vet vad det betyder. Jag skall inte
            uppehålla mig mer vid det.
          </note>
          <note n="a51b7c26">
            Socialdemokraterna har på sin kongress slagit fast att vi skall
            genomföra en arbetstidsförkortning i Sverige. Man har anvisat
            vissa vägar. Man vill gå förhandlingsvägen. Om det inte går vill
            man på sikt gå lagstiftningsvägen.
          </note>
          <note n="1a026d24">
            Varför vill inte socialdemokraterna initiera försöksverksamhet,
            dels som ett incitament för att inleda processen, dels för att
            skaffa sig kunskap om effekterna av en arbetstidsförkortning?
          </note>
          <note n="644908f1">
            Anf. 25 LAILA BJURLING (s) replik
          </note>
          <note n="0f587183">
            Fru talman! Jag avslutade mitt förra inlägg med att säga att
            det vore dumt att redan nu bestämma sig för att alla regler i
            EG-direktivet skall skrivas in i lagen, och att vi skulle ta ett
            litet steg i taget och avvakta tills utredningen är klar. Den
            uppmaningen kan också gälla för Vänsterpartiets förslag att redan
            nu bestämma att en arbetstidsförkortning skall genomföras.
          </note>
          <note n="4d136254">
            Det måste vara bekvämt att veta hur det skall bli -
          </note>
          <note n="52bfc7af">
            att aldrig behöva utreda konsekvenserna, att aldrig behöva fundera
            på konsekvenserna. När det gäller arbetstidsförkortningen är det
            väldigt många som vet.
          </note>
          <note n="89b5c449">
            Problemet för lagstiftaren är att de som anser sig veta inte
            vet samma saker. Vänsterpartiet vet att det går att förkorta arbetstiden,
            medan Moderaterna vet att det inte går.
          </note>
          <note n="da14522d">
            Jag tycker nog att det vore bättre om vi alla avvaktar utredningens
            resultat i den här frågan innan vi så tvärsäkert vet.
          </note>
          <note n="4d787e98">
            Anf. 26 BIRGER SCHLAUG (mp)
          </note>
          <note n="1f37cb00">
            Fru talman! En sak vet vi i alla fall, Laila Bjurling, och det
            är att det inte går att få full sysselsättning och
          </note>
          <note n="85e02faa">
            40 timmars normalarbetstid. Det är väl något vi vet mycket påtagligt.
            Om man vet något skall man försöka lösa det. Man kan utreda frågan.
            Det har man gjort ett otal gånger när det gäller arbetstiden.
            Vi har sett den ena utredningen efter den andra. Ofta med slutresultatet
            förutbestämt - det blir förmodligen samma sak nu.
          </note>
          <note n="2b4bbe1e">
            När skall Socialdemokraterna inse att man inte kan få full sysselsättning
            med 40-timmarsvecka? Vi kan inte få den fulla sysselsättning som
            både Socialdemokraterna, Miljöpartiet och andra egentligen vill
            ha, om vi håller fast vid det. Tror Laila Bjurling på full sysselsättning
            och 40 timmars arbetsvecka? Finns det någon socialdemokrat som
            tror på det, och finns det någon utredning som visar det?
          </note>
          <note n="35839435">
            När det gäller frågan om övertid menar jag att det inte går att
            vänta. Vi måste reglera mängden övertid nu. Det är nu människor
            är arbetslösa, det är nu människor lider, det är nu vi får människor
            i ekonomisk och social stress.
          </note>
          <note n="1ed82148">
            Vi som är politiker kanske inte upplever det här inne. Utanför
            det här huset upplever man det. Det är därför vi behöver besluten
            nu.
          </note>
          <note n="ee349e14">
            Anf. 27 LAILA BJURLING (s)
          </note>
          <note n="8a82b8fa">
            Fru talman! Birger Schlaug sällar sig också till dem som vet.
            Miljöpartiet behöver inte heller utreda arbetstidsfrågan. De vet
            redan att det går att förkorta arbetstiden. Hur den kortare arbetstiden
            skall betalas vet de antagligen också. Men det framgår inte av
            deras motion i frågan.
          </note>
          <note n="d85ef990">
            Jag vill därför fråga Birger Schlaug: Menar Miljöpartiet att
            alla människor skall jobba deltid framöver, dvs. att de skall
            sänka sin lön i samma omfattning som de sänker sin arbetstid?
          </note>
          <note n="6540ffd4">
            När det gäller den andra frågan är vi överens om att EG-direktivet
            skall medföra så små förändringar som möjligt i dagsläget och
            att vi skall avvakta Arbetstidskommitténs slutrapport innan vi
            gör större förändringar. Varför inte också i den här frågan?
          </note>
          <note n="99cfc326">
            Anf. 28 BIRGER SCHLAUG (mp)
          </note>
          <note n="a46d99b1">
            Fru talman! Jag ställde en konkret fråga: Tror
          </note>
          <note n="4e7ba8b2">
            Laila Bjurling att man kan ha full sysselsättning och
          </note>
          <note n="c195c392">
            40-timmarsvecka? Det vore roligt att få ett ja eller nej som
            svar på den frågan.
          </note>
          <note n="2fc1530f">
            Detta är utrett. Det är utrett alldeles otroligt mycket. Laila
            Bjurling undrar hur det skall gå till.
          </note>
          <note n="8b215440">
            Sverige är ju ett av de få länderna i Västeuropa som fortfarande
            har 40-timmarsvecka. Det har gått i de flesta andra länder, då
            måste det väl gå här. Vi är väl inte stockkonservativa.
          </note>
          <note n="5022619b">
            Tycker Socialdemokraterna innerst inne att 40
          </note>
          <note n="4e4fe338">
            timmars arbetsvecka är en naturlag, och att om man inte har 40
            timmars arbetsvecka utan 35 så arbetar alla deltid? Det måste
            bygga på att man någonstans har myten att 40-timmarsveckan är
            en naturlag.
          </note>
          <note n="afbadd70">
            Laila Bjurling undrar också vem som skall betala?
          </note>
          <note n="0d811df1">
            Vem betalar arbetslösheten i dag? Den är väl inte gratis? Det
            är väl bättre att dela på arbetstiden än att bara dela på pengarna?
            Det är det det handlar om.
          </note>
          <note n="8e9ad079">
            Man får dessutom en effektivisering, en produktivitetsvinst,
            om man sänker arbetstiden. Den vinsten skall naturligtvis löntagarna
            få. Sedan kanske alla löntagare får acceptera att man under de
            närmaste åren i stället för löneökning får sänkt arbetstid.
          </note>
          <note n="4f24dd38">
            Men säg inte att arbetstidsförkortning kostar pengar. Det är
            arbetslösheten som kostar pengar.
          </note>
          <note n="03e72ece">
            Anf. 29 LAILA BJURLING (s)
          </note>
          <note n="d1aea0e1">
            Fru talman! Vi fick svar på frågan om alla skall jobba deltid
            framöver. Jag kan inte tolka Birger
          </note>
          <note n="8e50f47d">
            Schlaugs inlägg på annat sätt än att vi skall det. Vi skall sänka
            våra löner samtidigt som vi sänker arbetstiden.
          </note>
          <note n="7746e689">
            Det kan väl ändå inte vara så att Birger Schlaug tycker att staten
            skall fortsätta med det stora budgetunderskott vi har, eller har
            haft; det stora underskott vi hade i arbetsmarknadsfonden som
            vi var tvungna att plocka in i statsbudgeten för att över huvud
            taget kunna hantera. När vi plockade in det var underskottet
          </note>
          <note n="57b3838f">
            89 miljarder kronor på arbetslöshetskontot. De pengarna finns
            inte, Birger Schlaug, så de kan inte användas till en arbetstidsförkortning.
            Så enkelt är det.
          </note>
          <note n="32667cb2">
            Överläggningen var härmed avslutad.
          </note>
          <note n="4003c3f4">
            (Beslut fattades efter 7 §.)
          </note>
          <note n="068344c6">
            6 § Riksdagens revisorers förslag angående den statliga personalpolitiken
          </note>
          <note n="f2f873c9">
            Föredrogs
          </note>
          <note n="c59c59ae">
            Arbetsmarknadsutskottets betänkande 1995/96:AU10
          </note>
          <note n="555dc84e">
            Riksdagens revisorers förslag angående den statliga personalpolitiken
            (förs. 1995/96:RR7)
          </note>
          <note n="0f30ca98">
            Anf. 30 HANS ANDERSSON (v)
          </note>
          <note n="a97f5482">
            Fru talman! Det är ett revisorsbetänkande till grund för utskottsbetänkande
            AU10 och för debatten. Det handlar om den statliga personalpolitiken
            som lämnar mycket övrigt att önska. Vänsterpartiet skrev en motion
            med ganska många yrkanden, där man dels var mycket positiv till
            revisorernas yrkanden, dels lyfte fram ett antal områden som inte
            på ett särskilt sätt hade lyfts fram av revisorerna.
          </note>
          <note n="a33512ed">
            Den statliga personalpolitiken får mycket hård kritik i revisorernas
            yttrande. Det handlar om kompetens, om ledningsfunktion, om utvärdering
            - det handlar om nästan allting det kan handla om, om man seriöst
            vill pröva en verksamhet.
          </note>
          <note n="4c25cc93">
            Den statliga personalpolitiken kan analyseras på olika sätt.
          </note>
          <note n="1afd73c5">
            För det första handlar det om att använda personal på bästa sätt.
            Det handlar om att styra verksamheten väl. Det handlar om att
            ta ansvar för verksamheten.
          </note>
          <note n="1758225b">
            Det är ett arbetsgivarintresse. Däri ligger frågor om ansvar
            och kompetens. Vi menar, precis som revisorerna, att det finns
            mycket övrigt att önska på den punkten.
          </note>
          <note n="f9c6bd94">
            För det andra är många frågor förknippade med löntagarnas, de
            anställdas, situation. Finns det bra personalutvecklingsprogram
            och möjlighet till kompetensutveckling? Tar man till vara resurserna
            så att ett decentraliserat arbetssätt leder till att det blir
            en bra arbetsplats och ett intressant arbete, som gör att de anställda
            inom statliga myndigheter förkovrar sig?
          </note>
          <note n="190c58c7">
            Det här är ett arbetstagarintresse. Hit hör naturligtvis alla
            frågor om jämställdhet, om att eliminera lönediskriminering och
            om kompetensutveckling.
          </note>
          <note n="3724c582">
            För det tredje finns det ett starkt medborgarintresse av att
            myndigheter, statliga verk och företag arbetar på ett sådant sätt
            att man ger god service, att man förstår medborgarnas problem
            och att man gör det som är effektivt för medborgarnas behov.
          </note>
          <note n="acf9d227">
            Även här har vi många invändningar. Vi har pekat på några förhållanden,
            t.ex. att så få invandrare eller människor med invandrarbakgrund
            har tagits till vara inom de statliga myndigheterna och verken.
          </note>
          <note n="3e286d8f">
            Därmed är det en stor kompetens som inte finns.
          </note>
          <note n="33b635c3">
            Inom statliga myndigheter förstår man ofta inte hur det är att
            ha ett handikapp när det gäller språket, att komma från en annan
            kultur och att vara utsatt för segregation, kanske t.o.m. rasistisk
            mentalitet, i vårt samhälle.
          </note>
          <note n="a5931df2">
            Det är en stor kompetensbrist som har byggts in.
          </note>
          <note n="e3bce31d">
            Jag är tacksam och glad över att man i utskottet har varit lyhörd
            för vår kritik och menar att det här är en väldigt viktig aspekt
            som måste lyftas fram.
          </note>
          <note n="81b4eb48">
            För det fjärde finns en serie frågor som hänger ihop med lönevillkor,
            avgångsvederlag och pensionsregler för chefer inom statlig administration.
            Här är vi utomordentligt kritiska och har lagt fram en del förslag
            om hur man skall komma till rätta med de orimliga villkor som
            en del chefer har tillskansat sig inom den statliga sektorn.
          </note>
          <note n="11ff45ee">
            Jag noterar att utskottet, liksom vi, tycker att det finns exempel
            på orimligheter. Trots att det har genomförts en del förändringar
            och trots att en del regler som har att göra med pension och avgångsvederlag
            har ändrats ser vi fortfarande oavbrutet exempel på villkor som
            är oskäliga och som man har tillskansat sig. Plockar man ned en
            fallskärm en smula - ja, då lyfter man lönen till fantasinivåer.
          </note>
          <note n="e00a9ca5">
            Vi menar att det måste bli en ändring på detta. Vi har som exempel
            tagit statsministerlönen, som vi vill införa som ett absolut tak
            inom statlig verksamhet.
          </note>
          <note n="fbbefa58">
            Det kan inte vara meningsfullt att med hänvisning till ansvar
            säga att en viss lön måste betalas ut, på grund av det stora ansvaret,
            och samtidigt lägga lönen på en nivå som överstiger lönen för
            Sveriges statsminister.
          </note>
          <note n="8be7ee18">
            Det är orimligt. Det är inte ens meningsfullt, enligt vår uppfattning.
          </note>
          <note n="638480d0">
            Vi anser att man bör titta på de trygghetspaket som finns inom
            lagen om anställningsskydd. Man kan också titta på vad riksdagen
            har kommit fram till. Det talas i normalfallet om en period på
            högst ett år efter mandatperiodens slut, i LAS talas om 12 månader,
            när det gäller avgångsvederlag och trygghetsregler.
          </note>
          <note n="94cb4a6b">
            Vi finner att man i utskottet har varit sympatiskt inställd till
            att vi har tagit upp det här. Man säger att allvarliga fall har
            noterats även på senare tid, att man måste följa frågan på stort
            allvar. Men man är inte beredd att gå Vänsterpartiet till mötes.
            Man är t.ex.
          </note>
          <note n="e96e9b23">
            inte beredd att göra det när det gäller frågan om lönetak. Det
            är jag mycket kritisk till.
          </note>
          <note n="71f49cab">
            Det här innebär kort sagt att utskottet noterar revisorernas
            starka kritik av personalpolitiken: att dålig kompetens råder,
            att ansvarsförhållanden är oklara, att utvärderingar inte har
            genomförts, att frågan om personalekonomiska bokslut, som Vänsterpartiet
            gång efter annan har tagit upp, inte har fått sin lösning.
          </note>
          <note n="4165604c">
            Utskottet säger att man tror att det skall lösa sig. Sedan revisorerna
            skrev sin rapport har regeringen nämligen tillsatt en utredningsman.
          </note>
          <note n="087eb5d1">
            Jag vet det. Det är bra. Utredningsmannen har fått vida direktiv,
            vilket också kan vara bra.
          </note>
          <note n="3e973aea">
            Men låt då utredningsmannen höra de folkvaldas synpunkter i sitt
            vidare arbete. Jag anser därför att det är skäligt med tillkännagivanden
            som omfattar revisorernas förslag, men som också omfattar de punkter
            som Vänsterpartiet särskilt har velat markera.
          </note>
          <note n="2c07fa5e">
            Det skall inte bara registreras utan också sägas ifrån när vi
            finner att staten själv lönediskriminerar efter kön. Det skall
            tas fram omedelbara tidsplaner där sådan lönediskriminering elimineras.
            Vi skall inte ha en situation där 90 % av de som har mer rutinartade
            arbetsuppgifter inom administration är kvinnor, medan ledningen
            till stor del består av män. Vi skall ha jämställdhetsplaner som
            medför jämställdhet i arbetet inom statliga myndigheter.
          </note>
          <note n="b9e1d2a9">
            Vi skall ha en planmässig rekrytering för att få in invandrarkompetens.
            Vi skall se till att staten vidmakthåller en situation där arbetshandikappade
            hittar arbete. I dag kan vi konstatera att man på flera olika
            håll även inom statliga led säger: Nej, vi har inte något särskilt
            ansvar för människor med funktionshinder.
          </note>
          <note n="26407e74">
            Vi har pekat på exemplet från Uppsala universitet där man varslade
            ett fyrtiotal arbetshandikappade, tror jag. Jag vet att ungefär
            30 av dem nu har blivit föremål för uppsägningar och centrala
            förhandlingar.
          </note>
          <note n="ace781e7">
            Detta har skett med den konkreta motiveringen att man inte längre
            har något särskilt ansvar.
          </note>
          <note n="db60952d">
            I utskottet åberopar man vad som sades 1985 och finner ingen
            anledning att tro att något har hänt. Man inväntar den regeringsredogörelse
            för vad som har inträffat sedan villkoren för arbetshandikappade
            försämrades förra året.
          </note>
          <note n="ea52ec32">
            AMS har redan skrivit en rapport. Man noterar att
          </note>
          <note n="4e177e38">
            1996 blir återtågets år för de arbetshandikappade. Det är slutsatsen
            och sammanfattningen i den rapport som
          </note>
          <note n="76beedc9">
            AMS lämnade in till Arbetsmarknadsdepartementet i februari i
            år.
          </note>
          <note n="ee1e9766">
            Det finns alltså särskilt goda skäl för att stryka under det
            statliga ansvaret för de arbetshandikappades arbetsmarknad.
          </note>
          <note n="71311d75">
            Med andra ord finner Vänsterpartiet att det är en viss slapphet
            i behandlingen av personalpolitiken från utskottets sida. Här
            hade man en chans att markera sitt missnöje med den dåliga personalpolitiken
            genom att stödja revisorernas förslag till tillkännagivande. Man
            tog den inte. Här fanns en chans att särskilt markera frågor om
            jämställdhet, lönediskriminering, arbetshandikappade och invandrare.
            När det gäller invandrarna har man gjort en viss markering. Men
            jag tycker att man kunde ha gått längre, med ett tillkännagivande,
            och därmed bifallit Vänsterpartiets motion.
          </note>
          <note n="53445b62">
            När det gäller de oskäliga villkoren noterar man -
          </note>
          <note n="9ce7c304">
            pressad som man är av den allmänna opinionen, förmodar jag -
            att det är orimliga och oskäliga villkor som har värkts fram,
            för det mesta i hemliga styrelserum, för att tillgodose oerhört
            giriga krav från statliga chefers sida.
          </note>
          <note n="c8dcd999">
            Men vi menar att man skall gå längre och vara tydlig och konkret.
            Lönetak går vid statsministerns lön. Man skall inte ha regler
            som överstiger det som man i övrigt kommer överens om och som
            finns i svensk lagstiftning, när det gäller trygghet för den anställde.
            Det är särskilt gynnade personer vi talar om.
          </note>
          <note n="b9610e91">
            Fru talman! Jag stöder naturligtvis Vänsterpartiets samtliga
            reservationer, men jag nöjer mig med att yrka bifall till reservationerna
            1 och 4 i betänkandet.
          </note>
          <note n="c2344f85">
            Anf. 31 DAN ERICSSON (kds)
          </note>
          <note n="5d82f55c">
            Fru talman! Riksdagens revisorer har granskat den personalpolitiska
            reform för staten som riksdagen beslutade om åren 1985 och 1987.
            Granskningen har haft karaktären av en utvärdering. I dokumenten
            framför revisorerna sina förslag till ytterligare förändringar
            och förbättringar av den statliga personalpolitiken. På flera
            områden har revisorerna funnit att det trots reformen finns flera
            brister i den statliga personalpolitiken och dålig måluppfyllelse.
          </note>
          <note n="000d63e2">
            Sedan revisorernas rapport kom till riksdagen har regeringen
            för att, som jag antar, förekomma kritik tillsatt en utredning
            som berör de frågeställningar som revisionsrapporten tar upp.
            Man kan därmed säga att förändringar är på gång, och det hänvisas
            mycket i betänkandet till detta arbete.
          </note>
          <note n="fda6378d">
            Fru talman! I ett fall föreslår utskottet ett tillkännagivande
            utifrån en kristdemokratisk motion. Det gäller de s.k. fallskärmarna.
            Under de senaste åren har många exempel framkommit där direktörer
            i näringslivet visat omdömeslöshet genom att höja sina egna löner
            samtidigt som de förordat återhållsamhet för sina anställda. Dessa
            fall är framför allt en fråga för ägarna, de anställda och kunderna
            att göra något åt.
          </note>
          <note n="8e3a9465">
            Men när nu även personer på ledande befattningar inom den statliga
            sektorn har kunnat åtnjuta mer omfattande förmåner än vad som
            stipulerats hamnar frågan i ett annat ljus. Detta är en fråga
            som i högsta grad berör den statliga personalpolitiken. För enskilda
            medborgare handlar fallskärmarna om hur personer som tidigare
            ofta innehaft höga statliga befattningar genom offentliga uppdrag
            ordnar sin ekonomiska framtid på skattebetalarnas bekostnad. Så
            får det inte vara, fru talman.
          </note>
          <note n="f9a19444">
            Chefskapet i statliga bolag eller verk får inte ses som en sorts
            statliga förläningar. Vidare får det inom det statliga området
            inte förekomma sådana avtal om avgångsvederlag liknande de som
            har avtalats fram av exempelvis Apoteksbolagets styrelse. Det
            är fullständigt orimligt när regeringen skurit ner akasseersättningar,
            som är en sorts fallskärmar för vanliga löntagare, att samtidigt
            ha statliga bolag som skräddarsyr fallskärmar med fantasisummor.
            Det var fel att skära ned a-kasseersättningen till 75 %. Men det
            är lika fel att staten i sin verksamhet har chefer med den typ
            av fallskärmar som nu har avslöjats.
          </note>
          <note n="add06f66">
            Frågan om avgångsvederlag i statliga bolag bör noga ses över
            i det arbete som regeringen nu av riksdagen får i uppdrag att
            göra. Det finns, som utskottet påpekar: "anledning att reagera
            på överdrifter som förekommer i vissa anställningsavtal. För staten
            som arbetsgivare är det särskilt viktigt att föregå med gott exempel
            och att avtal om löner och andra förmåner som träffas med ledande
            befattningshavare hos statliga myndigheter och i statliga företag
            ligger på en rimligt nivå." Detta ligger helt i linje med de synpunkter
            vi kristdemokrater har formulerat i vår motion.
          </note>
          <note n="8a6cfec4">
            Det är också mycket bra att utskottet nu i sitt tillkännagivande
            till regeringen skriver:"Enligt utskottets mening finns det anledning
            för regeringen att noga följa utvecklingen på detta område och
            vidta ytterligare åtgärder för att stävja eventuella missförhållanden."
          </note>
          <note n="d94e4396">
            Det är ett tydligt uppdrag till regeringen som innebär att man
            nu skall vända på alla stenar och rensa upp om det i den statliga
            verksamheten finns fler typer av förmånliga avtal utöver vad som
            stipulerats.
          </note>
          <note n="5bf95244">
            Regeringen måste bokstavligen bli fallskärmsjägare, och då inte
            i avsikten att skaffa sig fallskärmar utan i stället plocka bort
            dem i den statliga personalpolitiska arsenalen. När utskottet
            nu diskuterar rimlig nivå på lönesättning är det en fingervisning
            till regeringen att skaffa sig en tydlig policy på detta område.
          </note>
          <note n="e0c12cb2">
            Fru talman! Jag kan inte låta bli att här föra fram och tydliggöra
            min uppfattning om chefer i statlig tjänst. Är man chef i statlig
            tjänst skall man se detta som en form av förtroendeuppdrag gentemot
            dem som anställt en och ytterst gentemot väljarna. Det är faktiskt
            medborgarnas gemensamt ihopsamlade resurser som man har att förvalta
            på bästa sätt. Det synsättet tycker jag för min del borde lyftas
            fram mycket tydligt när man diskuterar anställningar av chefer
            i statlig tjänst.
          </note>
          <note n="86607bed">
            För framtiden bör det finnas en personalpolicy som tillser att
            det finns konsekvens och fasta riktlinjer för lönesättning och
            avtal med chefer på det statliga området. Dessa skäl talar för
            att en särskild central enhet bör inrättas för policy- och förhandlingsfrågor
            avseende chefsrekrytering och avtal med chefer i regeringskansli,
            statliga verk och bolag. På så sätt skulle man med stor säkerhet
            kunna undvika kommande osäkerhet kring vad som gäller för chefer
            i statlig tjänst. Ansvaret blir mycket tydligt, något som det
            varit problem med under den senaste tidens avslöjanden.
          </note>
          <note n="1d082612">
            Fru talman! Med detta vill jag yrka bifall till reservation 5
            och i övrigt till utskottets hemställan.
          </note>
          <note n="b770a4db">
            Avslutningsvis skulle jag vilja rikta några frågor till Laila
            Bjurling, som företräder utskottet. Det första gäller hur utskottet
            har motiverat avstyrkandet av förslaget om den samlade enheten,
            en gemensam policy, i dessa frågor. Man hänvisar till att det
            är
          </note>
          <note n="7dd187f8">
            Statsrådsberedningen och Finansdepartementet som ansvarar för
            detta.
          </note>
          <note n="f27a01ac">
            När det på detta område dyker upp något fel i den statliga förvaltningen,
            är det då statsminister Göran
          </note>
          <note n="4eab406f">
            Persson som vi direkt skall ställa till svars här, eller är det
            finansminister Erik Åsbrink? Vem är egentligen den ansvarige ministern
            för dessa frågor? I övrigt har
          </note>
          <note n="f6f0d119">
            Arbetsmarknadsdepartementet och arbetsmarknadsministern ett visst
            ansvar för den statliga personalpolitiken. Tanken var att försöka
            reda ut detta och fastlägga ett tydligt politiskt ansvar i ministerhänseende.
          </note>
          <note n="e779deff">
            Den andra frågan är: Kan Laila Bjurling nu försäkra att regeringen
            på riksdagens uppdrag verkligen kommer att vända på de stenar
            som finns för att se efter om det finns ytterligare misshälligheter
            i detta avseende? Kommer man att verka för en ökad offentlighet
            från de statliga myndigheternas sida vad gäller just de villkor
            som gäller för chefer? Jag har de senaste månaderna försökt att
            få fram rätt många uppgifter.
          </note>
          <note n="ca55fa56">
            Det har varit förenat med vissa svårigheter på grund av de redovisningar
            som finns, på grund av att det inte finns någon samlad bild av
            detta, men kanske också beroende på att man från styrelserummen
            inte vill lyfta fram en del saker. På den punkten vill jag höra
            litet mer från Laila Bjurling om hur regeringen kommer att arbeta
            för att se om det finns fler misshälligheter i detta avseende.
          </note>
          <note n="823d4b5a">
            Anf. 32 LAILA BJURLING (s)
          </note>
          <note n="efd4f4ba">
            Fru talman! Detta ärende handlar om riksdagens revisorers förslag
            angående den statliga personalpolitiken. Historiskt har arbete
            alltid varit en oerhört viktig fråga för oss socialdemokrater.
            Allas rätt till arbete och den fulla sysselsättningen har alltid
            stått högt på vår dagordning.
          </note>
          <note n="3636a49b">
            Arbete handlar om så mycket i våra liv. Det är naturligtvis en
            källa till egen försörjning. Men det är bara en del av det hela.
            Arbetet tar också vara på människors vilja att vara med och bygga
            samhället och individens önskan att ingå i en större gemenskap
            med andra individer.
          </note>
          <note n="0bf89dd9">
            Fru talmannen själv uttryckte det på ett mycket fint sätt vid
            avtackningen av Ingvar Carlsson i riksdagen. Fru talmannen uttryckte
            det som människans önskan att tas i anspråk. Det tyckte jag var
            väldigt fint sagt. Vi vill alla tas i anspråk på ett värdigt sätt.
          </note>
          <note n="a4bdfe7e">
            I Sverige betyder arbete kanske ännu mer för oss som individer
            än det gör i andra länder. Mycket av vår identitet får vi genom
            våra jobb, och bland det första vi berättar om oss själva eller
            frågar andra om är vad vi jobbar med.
          </note>
          <note n="7e4626bf">
            Eftersom förvärvsarbetet uppfyller en så stor del av vårt liv
            är det oerhört viktigt hur vi har det på jobbet och hur vi blir
            behandlade på vår arbetsplats -
          </note>
          <note n="bf3b05da">
            alltså vilken personalpolitik som förs.
          </note>
          <note n="d3a6d888">
            Regering och riksdag har, enligt min mening, ett alldeles extra
            stort ansvar att vara goda förebilder som arbetsgivare och bedriva
            en bra personalpolitik. Det skall vara en personalpolitik som
            är till gagn för de anställda men som också måste upplevas som
            bra och rimlig av dem som betalar, dvs. skattebetalarna. Därför
            måste också den statliga personalpolitiken utformas så att den
            blir ett effektivt styrinstrument.
          </note>
          <note n="d18222c2">
            Riksdagens revisorer har nu granskat den personalpolitiska reform
            som riksdagen fattade beslut om
          </note>
          <note n="1c6122ad">
            1985 och 1987. Utskottet ser med tillfredsställelse på revisorernas
            granskning, eftersom det hittills inte gjorts någon samlad utvärdering
            av reformen.
          </note>
          <note n="d20246b7">
            Revisorerna pekar i sin granskning på ett antal områden där den
            statliga personalpolitiken behöver utvecklas vidare. Det handlar
            bl.a. om inriktning, uppföljning, chefsfrågor och kompetensutveckling.
          </note>
          <note n="23c28f02">
            Fru talman! Den socialdemokratiska regeringen har givetvis ett
            starkt intresse av att den statliga personalpolitiken fungerar.
            Under den tid som gått sedan revisorerna lämnade sin granskningsrapport
            har regeringen redan påbörjat ett arbete för att komma till rätta
            med bristerna. Bl.a. har regeringen tillsatt en särskild utredare
            för dessa frågor.
          </note>
          <note n="1449ff6e">
            Utredaren skall göra en samlad bedömning av den personalpolitiska
            reformen och komma med synpunkter, förslag och analyser. Utredaren
            kan också ta upp andra aspekter till behandling än de som räknas
            upp i direktivet.
          </note>
          <note n="39a504e9">
            Utskottet anser att de frågor revisorerna tagit upp kommer att
            ingå i utredarens arbete, varför något tillkännagivande inte är
            nödvändigt - utom i ett enda fall. Det gäller de tidsbegränsade
            chefsförordnandena och chefsavvecklingen.
          </note>
          <note n="65609714">
            Sällan har väl någon anställningsfråga varit föremål för en sådan
            intensiv debatt som höga chefers förmåner. Det går snart inte
            en vecka utan att vi får läsa om någon chef som avgått med många
            miljoner kronor i s.k. fallskärm. Svenska folket accepterar inte
            sådant. Med all rätt kräver allmänheten att det måste vara rim
            och reson även i höga chefers förmåner.
          </note>
          <note n="d2b363d5">
            Regeringen skall naturligtvis inte ge sig in i en statlig lönepolitik
            för hela landet och heller inte frånta arbetsmarknadens parter
            deras förhandlingsrätt. Men när det gäller personalpolitiken för
            dem som är anställda av staten eller av de företag som staten
            äger, kan regeringen ge riktlinjer och direktiv. Jag sade också
            i början av mitt anförande att det är viktigt att den offentliga
            sektorns arbetsgivare är goda förebilder. Det gäller även på det
            här området.
          </note>
          <note n="0c3d772d">
            Utskottet anser inte att riksdagen skall bestämma en högsta tillåtna
            lön, som Vänsterpartiet föreslår i sin motion. Men utskottet anser
            att lönerna skall ligga på rimliga nivåer.
          </note>
          <note n="54e61ea4">
            Under senare år har både regering och riksdag vid ett flertal
            tillfällen behandlat dessa frågor, och konstitutionsutskottet
            har vid två tillfällen granskat regeringens handläggning av bl.a.
            löner och arvoden i de statliga bolagen.
          </note>
          <note n="a6119444">
            Utskottet uppskattar det arbete som redan är gjort och det arbete
            som pågår i flera departement för att reda ut dessa frågor. Trots
            detta anser utskottet att det finns anledning för regeringen att
            noga följa utvecklingen på detta område och vidta ytterligare
            åtgärder för att stävja eventuella missförhållanden.
          </note>
          <note n="18895a78">
            Fru talman! Avslutningsvis vill jag yrka bifall till utskottets
            hemställan.
          </note>
          <note n="2ff653e0">
            Anf. 33 HANS ANDERSSON (v) replik
          </note>
          <note n="bb525f72">
            Fru talman! Som jag sade gläder det mig att utskottet tar upp
            och understryker att det är orimliga villkor och förhållanden
            vi har fått se, trots att en del åtgärder har vidtagits. Men jag
            tycker att det hade varit möjligt att gå längre i stödet av den
            vänsterpartimotion som lyfte fram frågan om chefslöner.
          </note>
          <note n="951d65b6">
            Vi har sett att en teknik att komma undan kraven på rimliga fallskärmar
            för chefer har varit att göra jättelyft av lönen, så att man hinner
            få ut den ett par år. Sedan blir den lönen grunden för en tvåårsfallskärm
            som gör den enskilde chefen skadeslös. Därför hade det varit bra
            om majoriteten hade delat vår uppfattning om att ett lönetak borde
            införas.
          </note>
          <note n="5dfdc604">
            Att man kan säga att statsministerns lön inte skulle kunna vara
            ett tillräckligt tak upplever jag som egendomligt. Jag tycker
            att det är långt ovanför det tak som borde vara aktuellt för chefer
            i verk och myndigheter.
          </note>
          <note n="9a0a271a">
            En annan fråga som vi har tagit upp är kompetensen att hantera
            personalutvecklingsfrågor. I dag är det statssekreteraren som
            har ansvaret. Naturligtvis måste det finnas ett politiskt ansvar
            när man rekryterar, så att man verkligen kan dra nytta av personalen
            i den politiska inriktning som väljs. Men det skapar också en
            otydlighet och ger inte någon långsiktighet att ha den politiskt
            valde tjänstemannen, som kanske saknar all kompetens när det gäller
            personalpolitik, som ansvarig.
          </note>
          <note n="ca77f064">
            Det skulle vara intressant att höra en argumentation kring varför
            ni inte har kunnat nappa på vårt förslag om att ha en opolitisk
            tjänsteman som håller i det långsiktiga personalutvecklingsarbetet.
          </note>
          <note n="445393d3">
            Anf. 34 LAILA BJURLING (s) replik
          </note>
          <note n="c8370251">
            Fru talman! Vänsterpartiets motion i den här frågan innehåller
            en mängd detaljerade förslag, som de tycker att riksdagen skall
            fatta beslut om.
          </note>
          <note n="7d863600">
            Men de flesta av Vänsterpartiets krav tillgodoses genom den utredning
            som regeringen nu har tillsatt.
          </note>
          <note n="67bcca05">
            Vänsterpartiet vill, precis som vi socialdemokrater och för övrigt
            alla andra partier såvitt jag förstår, få bort de orimliga förmåner
            som finns för höga chefer inom staten.
          </note>
          <note n="4ef4c340">
            Vänsterpartiet vill gå så långt som att riksdagen skall ge sig
            in i lönepolitiken och bestämma hur stor lönen skall vara. Jag
            tycker att vi skall passa oss mycket noga för att ge oss in i
            sådana diskussioner, men jag måste erkänna att tanken kittlar
            litet grand.
          </note>
          <note n="827a93d2">
            Det skulle vara intressant att höra hur diskussionen om politikerlöner
            skulle låta ute i samhället om dessa skulle utgöra det högsta
            taket för alla löner.
          </note>
          <note n="a0a06a67">
            Vi har en lång tradition i Sverige där löner och löneförmåner
            avgörs genom avtal och inte genom lag.
          </note>
          <note n="5acf3580">
            Jag tycker att det är mycket värdefullt och anser att vi skall
            värna om den modellen.
          </note>
          <note n="4ad64155">
            Hur ser Vänsterpartiet på den frågan? Vill ni att rätten att
            sluta avtal på arbetsmarknaden skall avskaffas och ersättas av
            lagar?
          </note>
          <note n="a68c341b">
            Anf. 35 HANS ANDERSSON (v) replik
          </note>
          <note n="d919cda4">
            Fru talman. Det var en väldigt udda tolkning. Jag har inte sagt
            att riksdagen skall sätta chefslöner. Jag har sagt att chefslöner
            får sättas inom ramen för vad som åstadkoms med ett tak som skulle
            utgöras av lönen för den högste tjänstemannen inom staten - i
            och för sig förtroendevald - nämligen statsministern.
          </note>
          <note n="70340928">
            Att åberopa saker som ansvar, arbetstyngd osv.
          </note>
          <note n="ca82e547">
            saknar mening om man levererar ett sådant ansvar och ett löneläge
            som överstiger statsministerns. Dessutom talar vi nu om nivåer
            som, anser jag, faktiskt är stötande i förhållande till vad som
            gäller för många chefer som innehar statliga tjänster.
          </note>
          <note n="d1d741dc">
            Att det kittlar när Vänsterpartiet framför förslag, det vet jag.
            Så är det ofta med socialdemokrater. Det kittlar, men man vågar
            inte så mycket mer än att låta sig kittlas. Men när tiden har
            gått och diskussionen förts i offentligheten tror jag att vi snart
            hamnar ungefär där Vänsterpartiet befinner sig i dag.
          </note>
          <note n="029d699b">
            Men låt mig säga att vi inte framför några detaljerade förslag.
            I reservation 1 t.ex. har man sammanfattat många av våra yrkanden
            som täcker hela områden:
          </note>
          <note n="16d8d854">
            jämställdheten, ansvaret för arbetshandikappade, invandrarkompetensen
            som skall tas till vara, lönediskrimineringsfrågan, jämställdheten
            i rekryteringen till olika slags tjänster.
          </note>
          <note n="7e8393e1">
            Det är breda fält inom ramen för personalpolitiken, och det är
            för mig faktiskt litet skamligt att statens myndigheter, verk
            och bolag inte kan vara mönsterarbetsgivare och uppfylla rimliga
            och skäliga villkor på dessa områden.
          </note>
          <note n="2d6b6609">
            Detta bör påpekas, och vi har föreslagit att det skall ges regeringen
            till känna när man nu vidareutvecklar sin personalpolitik.
          </note>
          <note n="1f1800d4">
            Anf. 36 LAILA BJURLING (s)
          </note>
          <note n="0d9ca437">
            Fru talman! Det är ju inte så, Hans Andersson, att vi behöver
            ge regeringen dessa saker till känna. Regeringen är minst lika
            upprörd som Hans Andersson över att personalpolitiken på förvaltningarna
            och myndigheterna inte fungerar. Vi har lagt fast personalpolitiska
            program och riktlinjer samt chefsprogram. Det har fastställts
            en mängd olika saker i personalpolitiska program, och de skall
            givetvis följas.
          </note>
          <note n="181fb846">
            Regeringen har därför nu tillsatt en särskilt utredare, som skall
            se efter var bristerna ligger.
          </note>
          <note n="b397ebe8">
            Vi tycker nämligen att det är oerhört viktigt med ett delegerat
            ansvar för personalpolitiken. Det skall inte vara centrala bestämmelser
            som gör att frågorna inte kan anpassas ute på respektive arbetsplats,
            där man kan se hur frågorna skall behandlas, men man får givetvis
            inte bryta mot riktlinjer, lagar och förordningar. Det är fullständigt
            självklart för mig och för regeringen, Hans Andersson.
          </note>
          <note n="f7688c07">
            Anf. 37 DAN ERICSSON (kds)
          </note>
          <note n="384ac3b8">
            Fru talman! Jag hade i mitt tidigare lilla anförande två funderingar
            som Laila Bjurling berörde. Jag skulle vilja upprepa dem. Den
            första gäller varför man avvisar det kristdemokratiska förslaget
            om en gemensam policyenhet för att hantera de här chefsfrågorna,
            så att man får en rimlig policy med skäliga löner och villkor.
          </note>
          <note n="1d021b37">
            Regeringen får nu i uppdrag av riksdagen att vara en sorts fallskärmsjägare.
            Det är väl bra om vi kan få en mycket tydlig befälsföring för
            detta, som gör att vi kan ställa någon till svars, om man inte
            lyckas reda upp i detta, så att det dyker upp nya sådana här historier
            framöver. Den fråga som jag tidigare ställde var vem som för befälet
            när regeringen skall agera fallskärmsjägare. Jag skulle vilja
            få ett svar. Vad var det egentligen för fel på vårt förslag på
            den här punkten?
          </note>
          <note n="e3c167cf">
            Den andra funderingen gällde om Laila Bjurling har några idéer
            om hur regeringen skall gå till väga för att lyfta på alla stenar
            så att vi får offentlighet kring de villkor som gäller och fortsättningsvis
            inte kan dölja villkor i slutna styrelserum.
          </note>
          <note n="a656b63d">
            Anf. 38 LAILA BJURLING (s)
          </note>
          <note n="393d6574">
            Fru talman! Dan Ericsson och jag har inga skilda uppfattningar
            när det gäller kravet på fasta riktlinjer och rimliga nivåer vad
            gäller statligt anställda chefer.
          </note>
          <note n="74bbb42d">
            Vi delar allmänhetens upprördhet över de orimligt höga avtalen,
            och vi vill ha bättre riktlinjer för detta.
          </note>
          <note n="1a11c378">
            Men min uppfattning är att man inte löser de här frågorna genom
            att inrätta nya centrala enheter, varken för chefsrekryteringen
            eller för avtalsskrivandet.
          </note>
          <note n="71f942a2">
            Ansvaret för den statliga personalpolitiken ligger på Finansdepartementet.
            Det är befälhavare också i fallskärmsjakten, och jag tycker att
            det räcker. Det finns en övertro på att man kan lösa problem genom
            att förändra organisationen. Det går kanske någon gång, men när
            det gäller orättfärdiga löner, pensioner och andra förmåner handlar
            det om moral och etik, och sådana frågor löser man inte genom
            att bilda nya organisationer. Då måste alla inblandade visa att
            de faktiskt vet vad orden samhällsansvar och solidaritet betyder.
          </note>
          <note n="74e17f8e">
            Anf. 39 DAN ERICSSON (kds)
          </note>
          <note n="af0a3e14">
            Fru talman! Det är ju bra när Laila Bjurling säger att det handlar
            om etik och moral och om hur man i förvaltningen ytterst lever
            upp till att förvalta skattebetalarnas medel på ett rimligt sätt.
            Jag tycker mig höra att Laila Bjurling har ungefär samma synsätt
            som det som jag redovisade, nämligen att förvaltandet av de gemensamma
            resurserna faktiskt är en form av förtroendeuppdrag.
          </note>
          <note n="08401d07">
            Men sedan hemfaller Laila Bjurling åt synsättet att allt ändå
            är bra som det är. Det är bara att konstatera att så inte är fallet.
            Det har den senaste tidens avslöjanden visat, och det är därför
            som vi kanske måste finna nya lösningar. Den tydliga befälsföringen
            har definitivt inte funnits.
          </note>
          <note n="0ace2e29">
            Det var en nyhet att finansministern direkt kan ställas till
            svars för det som har avslöjats inom den statliga förvaltningen.
            Men okej, vi kommer fortsättningsvis att ställa finansministern
            till svars i sådana sammanhang.
          </note>
          <note n="5bcd3cf4">
            Avslutningsvis, fru talman, vill jag säga att jag framför mig
            här har en förteckning över löner och andra villkor i statlig
            verksamhet. Det är bara att konstatera att det förekommer en oerhörd
            spridning.
          </note>
          <note n="4358cf15">
            Det är mycket olika inom skilda delar av den statliga verksamheten.
            Vår tanke var att det borde finnas en enhetlig policy. Det spretar
            nu väldigt mycket åt olika håll, och det är inte bra. Jag tror
            att det skapar ett klimat ute i verksamheterna som gynnar uppkomsten
            av andra lösningar än sådana som följer de strikta principer som
            skall gälla för chefers anställningsvillkor.
          </note>
          <note n="5280d14f">
            Anf. 40 LAILA BJURLING (s)
          </note>
          <note n="60331c50">
            Fru talman! Kanske skall vi än en gång upprepa vad regeringen
            faktiskt gjort för att få det att fungera bättre. Allt är nämligen
            inte bra, och jag tror inte heller att Dan Ericsson kan påstå
            att jag har sagt det.
          </note>
          <note n="994c5a5f">
            Jag vill påminna om kommunikationsministerns resoluta ingripande
            mot Vägverkets affärer för något år sedan. Inom Finansdepartementet
            och många andra departement pågår översyn över alla förmåner och
            avtal för höga chefer. Statens avgångsvederlag får omfatta högst
            två år. Pensionsförmåner före uppnådd pensionsålder skall minskas,
            om vederbörande får lön från annat håll. Årsredovisningarna skall
            innehålla redovisningar av höga chefers löner.
          </note>
          <note n="7a3f28d3">
            Listan kan säkerligen göras längre, och jag är alldeles övertygad
            om att vi inte kan misstro regeringens goda vilja i de här frågorna.
            Men vi kan kanske vara överens om att det inte är så lätt att
            finna lösningar på alla problem som många tycks tro. Framför allt
            löser man inte dessa problem genom att byta organisation och hitta
            på nya centrala enheter.
          </note>
          <note n="32667cb2">
            Överläggningen var härmed avslutad.
          </note>
          <note n="4003c3f4">
            (Beslut fattades efter 7 §.)
          </note>
          <note n="af26a736">
            Ajournering
          </note>
          <note n="fd774b5e">
            Kammaren beslöt kl. 13.56 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note n="3853b747">
            Återupptagna förhandlingar
          </note>
          <note n="275d5fc1">
            Förhandlingarna återupptogs kl. 14.00.
          </note>
          <note n="bdf9fb0e">
            7 § Frågestund
          </note>
          <note n="b2904962">
            Anf. 41 FÖRSTE VICE TALMANNEN
          </note>
          <note n="d60e7610">
            Vi övergår nu till riksdagens frågestund.
          </note>
          <note n="7c310fb2">
            Följande statsråd kommer att delta i dagens frågestund: försvarsminister
            Thage G Peterson, finansminister Erik Åsbrink, kulturminister
            Marita Ulvskog, jordbruksminister Annika Åhnberg, statsrådet Leif
          </note>
          <note n="8f3addf6">
            Blomberg, statsrådet Thomas Östros och statsrådet
          </note>
          <note n="32dd4855">
            Ulrica Messing.
          </note>
          <note n="d94a6774">
            Försvarsministern besvarar allmänpolitiska frågor.
          </note>
          <note n="b53e355e">
            Frågor till övriga statsråd förutsätts beröra deras ämnesområden
            inom regeringen.
          </note>
          <note n="3510d222">
            Jag vill erinra kammarens ledamöter om att frågorna skall vara
            korta och att detta inte handlar om någon regelrätt debatt mellan
            kammarens ledamöter och statsråden. Det finns andra tillfällen
            till sådan.
          </note>
          <note n="31f4e689">
            Antipersonella minor
          </note>
          <note n="e36abe0a">
            Anf. 42 EVA ZETTERBERG (v)
          </note>
          <note n="6c6bccbb">
            Herr talman! Jag har en mycket preciserad fråga till försvarsministern.
            Den gäller de antipersonella minorna, som vi har diskuterat i
            viss omfattning vid tidigare tillfälle. Det förväntas att ett
            beslut skall fattas i Genève om att man i första hand skall avskaffa
            de minor som inte har en självutlösande faktor, dvs.
          </note>
          <note n="9211cbaa">
            de minor av plast som vi fortfarande har i Sverige. Då är min
            fråga till försvarsministern: Vilken beredskap har det svenska
            försvaret att på mycket kort tid omedelbart efter att ett förväntat
            internationellt gällande beslut träder i kraft förstöra och omintetgöra
            alla dessa minor?
          </note>
          <note n="95dfd010">
            Anf. 43 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="dbd2a172">
            Herr talman! Svaret kan bli kort och klart: Självfallet kommer
            Sverige att så snabbt som möjligt leva upp till det avtal som
            kan komma att träffas i Genève i morgon - fattas bara annat. Sverige
            har främst av alla länder drivit frågan om ett internationellt
            förbud mot antipersonella minor. Nu når vi inte dit, men reglerna
            kommer att bli strängare på flera punkter. Då är det helt självklart
            att Sverige inte skall tveka på någon punkt som avtalet föreskriver.
          </note>
          <note n="78c7905d">
            Min avsikt är också att vi skall gå längre än så. Vi skall fortsätta
            att driva kravet på ett internationellt förbud. Här skall vi inte
            tveka. Oförtröttligt skall vi föra detta arbete vidare. Vi har,
            förhoppningsvis i och med morgondagen, nått ett steg på vägen.
            Det bör ändå noteras som en seger för svensk envishet. Det andra
            som jag vill tillägga är att det finns områden som inte omfattas
            av överenskommelsen i morgon.
          </note>
          <note n="5b81aab1">
            Det gäller inte minst minröjningen av de minor som redan ligger
            i marken. Här är vi också från den svenska regeringens sida beredda
            att göra ytterligare insatser.
          </note>
          <note n="e3fb64d3">
            Anf. 44 EVA ZETTERBERG (v)
          </note>
          <note n="81d30aaa">
            Herr talman! Först välkomnar jag beskedet från försvarsministern.
            Något annat än detta besked hade väl inte varit att vänta. Däremot
            kan man naturligtvis ställa sig frågan varför inte detta beslut
            har fattats tidigare. Det hade ju varit betydligt bättre.
          </note>
          <note n="f1cd6fcd">
            Min följdfråga gäller något som vi också har diskuterat. Kommer
            man att ersätta dessa antipersonella minor med andra vapen?
          </note>
          <note n="b914472c">
            Anf. 45 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="6630beb8">
            Herr talman! Jag har för blott några dagar sedan diskuterat denna
            fråga i riksdagen med bl.a. Eva Zetterberg. Det besked jag gav
            då kvarstår, att regeringen i den försvarspolitiska propositionen
            som framläggs för riksdagen den 20 september kommer att redovisa
            regeringens inställning i frågan om minorna och det svenska försvaret.
            Om några månader kommer riksdagen att få arbetet att förbereda
            försvarsbeslutet, som sedan skall fattas den 13 december.
          </note>
          <note n="0d30a37b">
            Det är klart att som ansvarig försvarsminister måste jag ju se
            till att Sverige har ett starkt och modernt försvar och att försvaret
            har vapen som skall försvara Sverige. Det vore helt orimligt om
            inte försvarsministern hade den inställningen. Men samtidigt tror
            jag att jag hatar de vidriga personminorna minst lika mycket som
            Eva Zetterberg gör, av det skälet att svenska soldater har skadats
            av personminor nere i
          </note>
          <note n="a4ec1e42">
            Tuzla. Dessa soldater träffar jag då och då för övrigt.
          </note>
          <note n="2845c0e7">
            Jag vet ju att det på hemmaplan finns pojkar som har fått skador
            till följd av personminorna. Men personminor i Angola och i Tuzla
            är faktiskt en sak. Dessa har inte vi i Sverige lagt ut. Vi har
            personminor av en enda orsak, nämligen att försvara vårt land.
            Vi skall inte använda dem på något offensivt sätt mot några andra
            utan bara mot dem som angriper oss.
          </note>
          <note n="e72554de">
            Men förhoppningsvis når vi i morgon, genom överenskommelsen i
            Genève, en framgång för vårt envisa arbete. Självfallet skall
            Sverige leva upp till varenda kommatecken i den överenskommelsen.
          </note>
          <note n="189f6efc">
            Anf. 46 ANNIKA NORDGREN (mp)
          </note>
          <note n="c5acdb0b">
            Herr talman! Det som försvarsministern sade på slutet, att vi
            skall leva upp till varenda kommatecken i överenskommelsen, håller
            jag givetvis med om. Nu har man tyvärr inte kommit överens om
            något internationellt totalförbud. Vad man har kommit överens
            om är t.ex. att man skall tillsätta några gram järn i de minor
            som finns i lager runt om i världen för att de skall kunna detekteras
            med metalldetektorer.
          </note>
          <note n="3308d34f">
            Då är min fråga: Menar försvarsministern att vi skall tillföra
            några gram järn i de minor som ligger i våra lager och därigenom
            leva upp till överenskommelsen?
          </note>
          <note n="3265b100">
            Det är alldeles uppenbart att vi skall fatta ett beslut som innebär
            att vi verkligen tar steget att förstöra våra lager och inte modifiera
            dem.
          </note>
          <note n="3d6223b9">
            Anf. 47 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="a07bbc73">
            Herr talman! Jag tillmäter Annika Nordgren en högre kunskap i
            försvarspolitiska frågor än vad möjligen frågan gick ut på. Det
            är klart att vi inte har fått det internationella förbud som vi
            ville ha, vilket vi arbetar oförtröttligt för och som vi kommer
            att fortsätta arbeta för. Jag hoppas att Röda korset, Rädda Barnen
            och de svenska biskoparna fortsätter att driva en internationell
            opinionsbildning så att vi kan få till stånd detta internationella
            förbud.
          </note>
          <note n="4974ce09">
            Vi har fått, eller är på väg att få, vissa regler -
          </note>
          <note n="b730420f">
            avtalet undertecknas ju först i morgon - som gör att jag ändå
            kan säga att vi har tagit ett steg framåt. Detta skall vi uttala
            en viss glädje över. Dessa regler gör att det blir lättare att
            få tag på minorna och innebär vissa exportbegränsningar. Men det
            finns också sådant som vi inte kommer att få med. Avtalet kommer
            nämligen inte att beröra de minor som redan finns i marken, vilka
            är över 100 miljoner. Därför måste vi anstränga oss ännu mer för
            att få fram minröjningskapacitet och för att hjälpa länderna i
            tredje världen att utbilda sig för att klara jobbet att hitta
            minorna.
          </note>
          <note n="d1b6a5a1">
            Sedan finns det en annan sak som vi har drivit från svensk sida.
            Herr talman! Låt mig få nämna den också, nämligen att som det
            ser ut i dag kommer konventionen, som blir klar i morgon, att
            omfatta också interna konflikter och inbördeskrig. Detta är oerhört
            viktigt, därför att bland de länder som har drabbats värst av
            minhelvetet är faktiskt de som har härjats av inbördeskonflikter
            och inbördeskrig. I morgon når vi framsteget att också sådana
            konflikter kommer att omfattas av konventionen, såvida inget negativt
            inträffar under kvällens lopp.
          </note>
          <note n="b4bde267">
            Anf. 48 ANNIKA NORDGREN (mp)
          </note>
          <note n="e457823c">
            Herr talman! Jag blir riktigt orolig på en punkt.
          </note>
          <note n="29cf20e2">
            Försvarsministern stillar inte min oro över att Sverige till
            punkt och pricka bara skulle följa konventionen och inte gå ett
            steg längre, som jag hoppas att majoriteten i Sveriges riksdag
            önskar, nämligen att förstöra våra lager och därigenom fortsätta
            att driva frågan.
          </note>
          <note n="f7787267">
            Inför de beslut som vi skall fatta i höst vill jag från
          </note>
          <note n="51f4071d">
            Miljöpartiets och min sida skicka med försvarsministern att man
            inte skall modifiera våra lager på det sätt som sägs i konventionen,
            dvs. genom att tillsätta järn, utan nu skall vi verkligen ta steget
            att förstöra våra svenska lager.
          </note>
          <note n="af3fb2ba">
            Anf. 49 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="7832fd31">
            Herr talman! Jag har, för att komma åt den desinformation som
            sprids över landet, flera gånger i denna riksdag sagt att Sverige
            sedan 20 år tillbaka inte tillverkar några personminor. Vi exporterar
            inga personminor, och vi har icke för avsikt att förnya våra minlager.
            Jag upprepar dessa tre konstateranden.
          </note>
          <note n="f8126fb1">
            Jag vill återigen tillägga: Vi kommer att studera protokollet
            oerhört noga. Vi kommer också att leva upp till de åtaganden som
            Sverige med sin namnunderskrift i morgon kommer att göra nere
            i Genève.
          </note>
          <note n="4adcb654">
            Det är självklart - fattas bara annat!
          </note>
          <note n="d0efd020">
            Förmögenhetsbeskattning av aktier
          </note>
          <note n="63152c0f">
            Anf. 50 NILS FREDRIK AURELIUS (m)
          </note>
          <note n="774c70f3">
            Herr talman! Jag har en fråga till finansministern, eller möjligen
            till biträdande finansministern, om den aviserade förändringen
            av förmögenhetsbeskattningen av aktier. Förslaget i den särskilda
            proposition som kom samtidigt som vårpropositionen innebär att
            aktierna på a-listan i deklarationen skall tas upp till
          </note>
          <note n="42badaa0">
            100 % av marknadsvärdet.
          </note>
          <note n="560016ef">
            I dag är det ju så att aktierna endast tas upp till
          </note>
          <note n="1b9f098d">
            75 %. Motiveringen är, som alla vet, att en del av det värde
            aktierna har på papperet består av ännu inte inbetald skatt, nämligen
            realisationsvinstskatt. Då undrar jag: Vilken är den sakliga motiveringen
            till att just aktiespararna skall betala förmögenhetsskatt på
            luft? Varför skall de på detta sätt betala skatt på skatten?
          </note>
          <note n="148e411c">
            Anf. 51 Statsrådet THOMAS ÖSTROS (s)
          </note>
          <note n="123433a8">
            Herr talman! I vårpropositionen, och i den skatteproposition
            som hängde med denna, hade vi ett antal förslag på skatteområdet.
            Det handlar om hur man skall lyckas sanera budgeten, och samtidigt
            göra det någorlunda rättvist. Det gör att vi inte kan bortse från
            att det i förmögenhetsbeskattningen finns en gynnad position för
            aktieinnehav.
          </note>
          <note n="02f21bc6">
            Om man vill sanera en budget och samtidigt bortse från kapitalskatter
            och från förmögenhetsskatter får man en otroligt svår position.
            Är det ändå inte så att alla skall vara med och bära en del av
            bördorna? Jag tycker att det, med tanke på de starka nedskärningar
            vi har gjort på flera andra områden, är en ganska rimlig åtgärd
            vi genomför. Alla är med och bär bördorna - även aktieägarna.
          </note>
          <note n="a62b7565">
            Anf. 52 NILS FREDRIK AURELIUS (m)
          </note>
          <note n="b9859580">
            Herr talman! Jag kan inte se att det är något sakligt eller principiellt
            försvar för att man skall betala förmögenhetsskatt på något som
            man inte har, eller rättare sagt på en ännu inte betald skatt.
            Det var det min fråga gällde.
          </note>
          <note n="762c06e2">
            Får jag också passa på att fråga om biträdande finansministern
            möjligen har funderat över vad det kan få för följder om man fortsätter
            att missgynna sparande i just aktier framför andra typer av sparande,
            och över vilka följder detta kan få för svenskt aktieägande i
            förhållande till utländskt?
          </note>
          <note n="77231112">
            Anf. 53 Statsrådet THOMAS ÖSTROS (s)
          </note>
          <note n="e7fefe48">
            Herr talman! Det är inte så att aktier är missgynnade jämfört
            med andra tillgångsslag. Om man tittar på hela skattebilden, är
            inte aktier missgynnade framför andra tillgångsslag. Det är klart
            att vi skall ha förmögenhetsskatt som så långt möjligt neutralt
            hanterar olika tillgångar som hushåll har. Då tycker jag inte
            alls att det är orimligt att vi uppvärderar aktierna i förmögenhetsbeskattningen.
          </note>
          <note n="c35adcd3">
            Arbetsdomstolens sammansättning
          </note>
          <note n="29e431dc">
            Anf. 54 INGER SEGELSTRÖM (s)
          </note>
          <note n="bccad6bd">
            Herr talman! Jag har en fråga att ställa till jämställdhetsministern
            om Arbetsdomstolens sammansättning. Kvinnorepresentationen är
            bara 33 %, och
          </note>
          <note n="91ee7e5c">
            SAF:s, LO:s, Kommunförbundets och Landstingsförbundets ordinarie
            ledamöter är alla män.
          </note>
          <note n="ea5f5b31">
            Jag vill veta om jämställdhetsministern delar min oro över att
            Arbetsdomstolen, med två tredjedelar män, kommer att styra kvinnornas
            framtida arbetsmarknad och den viktiga frågan om arbetsvärderingen
            och kvinnornas löner. Om hon delar min oro undrar jag: Vad avser
            jämställdhetsministern att göra åt detta?
          </note>
          <note n="8b0aaa81">
            Anf. 55 Statsrådet ULRICA MESSING (s)
          </note>
          <note n="204835f6">
            Herr talman! Ja, jag delar Inger Segelströms oro.
          </note>
          <note n="a320b357">
            Bland de ämbetsmannaledamöter som finns i Arbetsdomstolen är
            40 % kvinnor. Det finns alltså ett bättre könsperspektiv bland
            de ledamöterna.
          </note>
          <note n="eeb712b9">
            Vi i regeringen tycker att också parterna skall ta hänsyn till
            jämlikheten när man gör sina nomineringar i fortsättningen. Regeringen
            har inte på något sätt möjlighet att påverka de nomineringar som
            görs, mer än att vi kan påpeka att vi tycker att det är oerhört
            värdefullt att också parterna nominerar både kvinnor och män till
            Arbetsdomstolen.
          </note>
          <note n="e288d2b1">
            Anf. 56 INGER SEGELSTRÖM (s)
          </note>
          <note n="0e80d9d3">
            Herr talman! Om man tittar på suppleanterna ser det ju inte så
            mycket bättre ut där. Det är fler kvinnor om man tittar på organisationerna,
            som SAF och LO, men det är fortfarande oerhört mansdominerat.
            Jag tror att man måste göra mer än att bara påtala detta.
          </note>
          <note n="de831321">
            Annars kommer vi att se att det är män som styr över kvinnors
            arbetsmarknad. Det gör åtminstone mig väldigt orolig.
          </note>
          <note n="ec285c97">
            Anf. 57 Statsrådet ULRICA MESSING (s)
          </note>
          <note n="61f7714e">
            Herr talman! Bland ledamöterna i Arbetsdomstolen är det rimligt
            att se både ersättare och ledamöter som arbetande, eftersom ersättarna
            också tjänstgör i väldigt stor utsträckning. Jag delar Inger Segelströms
            uppfattning att det är oerhört viktigt att både ledamöterna och
            ersättarna i Arbetsdomstolen speglar de förhållanden som finns
            på arbetsmarknaden i övrigt, så att allas våra erfarenheter, synpunkter
            och bakgrunder kan vägas in i den sammanställning som
          </note>
          <note n="3bf8f993">
            Arbetsdomstolen gör. Regeringen och jag avser att påpeka för
            parterna att det när det gäller deras fortsatta nomineringar är
            oerhört viktigt att också se till jämställdhetsperspektivet.
          </note>
          <note n="29ccfb94">
            Anknytning till ERM
          </note>
          <note n="46653981">
            Anf. 58 JOHAN LÖNNROTH (v)
          </note>
          <note n="e57ea5e2">
            Herr talman! Så här skriver Klas Eklund, chefsekonom i SE-banken,
            i ett marknadsbrev: I dag är det bara en tidsfråga tills Persson,
            Åsbrink och Bäckström genom en ERM-anknytning formellt vill visa
            att
          </note>
          <note n="7b3e0d7e">
            Sverige återvunnit finansiell stabilitet.
          </note>
          <note n="52cdb6be">
            Jag skulle dels vilja fråga finansminister Åsbrink om Eklunds
            bedömning är riktig, dels om det är rimligt att beslutet om en
            eventuell ERM-anknytning fattas före det att riksdagen har tagit
            ställning till
          </note>
          <note n="1dba498e">
            EMU.
          </note>
          <note n="93d4786e">
            Anf. 59 Finansminister ERIK
          </note>
          <note n="fd36407a">
            ÅSBRINK (s)
          </note>
          <note n="eac6a638">
            Herr talman! Det är naturligtvis inte så att Klas
          </note>
          <note n="d1b1cd77">
            Eklund på SE-banken sitter inne med några speciella informationer
            i denna fråga. Jag betraktar detta som en spekulation eller en
            gissning. Min uppfattning är att Sverige för närvarande inte skall
            ansluta sig till
          </note>
          <note n="1335d909">
            ERM.
          </note>
          <note n="3a60ee85">
            ERM har en helt annan innebörd i dag än vad det hade när det
            skapades för några år sedan. Då var det en mekanism som skulle
            säkerställa att valutorna inte fluktuerade särskilt mycket kring
            ett riktvärde; plus eller minus 2,25 %. Sedan brakade detta system
            mer eller mindre sönder och samman för några år sedan.
          </note>
          <note n="52a59be2">
            Ett antal länder, däribland Sverige, fick ge upp den fasta växelkursen.
            För kvarvarande valutor tillåts nu svängningar på plus eller minus
            15 %. Jag ser alltså inte ERM i dess nuvarande skepnad som någon
            bra mekanism för att åstadkomma växelkursstabilitet.
          </note>
          <note n="9cf9ac4e">
            Långt viktigare än en formell anslutning till ERM
          </note>
          <note n="c3a05602">
            är att vi kan fortsätta saneringen av svensk ekonomi och av statsfinanserna.
            Det handlar om att nedbringa den stora statsskulden, om att hålla
            inflationen på en låg nivå och om att få lägre räntor.
          </note>
          <note n="d069a102">
            Hela den ekonomiska politiken är, och bör vara, inriktad på att
            fortsätta det arbetet. När Sveriges riksdag hösten 1997 fattar
            beslut om en eventuell anslutning av kronan till EMU, skall vi
            göra det utifrån en styrkeposition. Vi skall ha full frihet att
            välja. Att uppfylla konvergenskriterierna är, och bör vara, ett
            viktigt krav vare sig man är motståndare eller anhängare till
            EMU. Vi skall ha full frihet att fatta det beslut som vi anser
            vara bäst för Sverige.
          </note>
          <note n="abb4ac7c">
            Anf. 60 JOHAN LÖNNROTH (v)
          </note>
          <note n="2b455611">
            Herr talman! Ingen tror att detta är aktuellt - det har ingen
            heller påstått. Jag är helt klar över att finansministern tycker
            att saneringen är viktigare än en eventuell ERM-anknytning.
          </note>
          <note n="d09bc2ba">
            Men frågan gällde inte det. Här talas det om att man kanske till
            våren 1997 skall få en sådan här anknytning. Jag upprepar min
            fråga: Är det rimligt att beslutet om en eventuell ERM-anknytning
            fattas före det att riksdagen har behandlat EMU? Detta är ju ett
            mycket stort steg på vägen in i EMU. Enligt min bedömning är det
            orimligt att ta det steget innan riksdagen har tagit ställning
            till EMU.
          </note>
          <note n="e43e7b66">
            Anf. 61 Finansminister ERIK
          </note>
          <note n="fd36407a">
            ÅSBRINK (s)
          </note>
          <note n="0a8350a5">
            Herr talman! Det viktiga beslut som skall fattas i
          </note>
          <note n="a31f7cdd">
            Sverige, i denna kammare, gäller huruvida Sverige skall gå in
            i den europeiska monetära unionen, den tredje fasen. Det beslutet
            skall fattas hösten 1997.
          </note>
          <note n="8e68afa9">
            Oavsett vad som sker dessförinnan, skall vi inte binda upp oss
            på ett sådant sätt att vi tvingas välja den ena eller andra lösningen.
            Jag menar att Sveriges riksdag skall full frihet att fatta det
            beslut som är bäst för Sverige och för svensk ekonomi. Fram till
            dess menar jag att alla våra ansträngningar skall inriktas på
            att fortsätta, och fullfölja, saneringen av svensk ekonomi.
          </note>
          <note n="a10f132c">
            Anf. 62 PETER ERIKSSON (mp)
          </note>
          <note n="a54fbfc1">
            Herr talman! Jag har också en fråga till finansministern med
            anknytning till detta med EMU: När kommer Sveriges riksdag att
            kunna ta ställning till ett förslag till grundlagsändring när
            det gäller EMU?
          </note>
          <note n="9e3eee94">
            Finansministern talar om att riksdagen skall ta ställning till
            om Sverige skall gå med i EMU hösten
          </note>
          <note n="402816a6">
            1997. Men skall vi göra det krävs det, som jag ser saken, en
            grundlagsändring. Således måste förslag föreläggas riksdagen tidigare
            än så. När kommer förslag till riksdagen om detta, eller planerar
            regeringen att kringgå grundlagen i den här frågan?
          </note>
          <note n="6ead1258">
            Anf. 63 Finansminister ERIK
          </note>
          <note n="fd36407a">
            ÅSBRINK (s)
          </note>
          <note n="f63c1505">
            Herr talman! Det är för mig obekant om det krävs en grundlagsändring
            eller inte. Det viktiga i frågan är att det är här i denna kammare
            som beslut skall tas.
          </note>
          <note n="d234b62e">
            Riksdagen skall inte bindas upp på något sätt genom händelser
            eller genom beslut som tas innan avgörande sker i denna kammare.
          </note>
          <note n="c9ac6aa3">
            Anf. 64 PETER ERIKSSON (mp)
          </note>
          <note n="b5a85ace">
            Herr talman! Det kan ju inte vara en helt ointressant fråga om
            Sveriges grundlag kräver en grundlagsändring för att vi skall
            kunna gå med i EMU. Om finansministern är obekant med detta vill
            jag fråga:
          </note>
          <note n="c01afb48">
            När kommer finansministern att göra sig underkundig om hur det
            förhåller sig i den frågan?
          </note>
          <note n="b7702edf">
            Anf. 65 Finansminister ERIK
          </note>
          <note n="fd36407a">
            ÅSBRINK (s)
          </note>
          <note n="d5664830">
            Herr talman! Det är naturligtvis ingen oviktig fråga. Det har
            jag heller aldrig påstått. Jag kan bara säga att det inte har
            kommit till min kännedom att det skulle krävas en grundlagsändring
            för att Sverige skall gå med i EMU. Om det är på det sättet, får
            vi naturligtvis vidta lämpliga mått och steg så att vi har full
            handlingsfrihet även i den frågan.
          </note>
          <note n="237c7c9d">
            Anf. 66 NILS T SVENSSON (s)
          </note>
          <note n="a30a65ed">
            Herr talman! EU-kommissionen skall nu starta en kampanj för att
            informera om den monetära unionen,
          </note>
          <note n="7ef63c39">
            EMU. Enligt en tidningsuppgift har Finansdepartementet sagt att
            Sverige inte skall delta i denna informationskampanj. Det behöver
            självklart inte betyda att vi inte behöver kunskap och information
            om EMU, men det behövs ett offentligt samtal om detta.
          </note>
          <note n="f5a5cb8a">
            På vilket sätt tänker finansministern och Finansdepartementet
            stimulera ett offentligt samtal om
          </note>
          <note n="78035093">
            EMU? Naturligtvis gäller det också att vi bör öka kunskapen om
            vad detta betyder för svensk ekonomi.
          </note>
          <note n="32f2f13d">
            Anf. 67 Finansminister ERIK
          </note>
          <note n="fd36407a">
            ÅSBRINK (s)
          </note>
          <note n="82dbfe2e">
            Herr talman! Jag stimulerar den debatten just nu genom att stå
            här i kammaren och diskutera dessa viktiga frågor. Jag har gjort
            det många gånger förr och jag kommer att fortsätta att göra det
            framöver.
          </note>
          <note n="29462021">
            Vi har inte för avsikt att avsätta pengar för en sådan kampanj.
            Däremot är det viktigt att Sverige ser över de regelförändringar
            och anpassningar som kan behöva göras för det fall att riksdagen
            skulle fatta beslut om att vi går in i EMU hösten 1997.
          </note>
          <note n="5ec28526">
            En annan sak som det är värt att nämna i det här sammanhanget
            är att en grupp ekonomer ser över
          </note>
          <note n="88d3cfd6">
            EMU-frågan på Finansdepartementets uppdrag. Vi avvaktar naturligtvis
            med spänning de bedömningar som de kommer att redovisa senare
            i år och som jag tror ger ytterligare bränsle till den debatt
            som vi skall föra och som det är mycket angeläget att vi för i
            den här frågan.
          </note>
          <note n="74add267">
            Miljöproblemet i jordbruket
          </note>
          <note n="d49b8402">
            Anf. 68 GÖTE JONSSON (m)
          </note>
          <note n="5be700d0">
            Herr talman! Jag skulle vilja ställa en fråga till jordbruksminister
            Annika Åhnberg. För en tid sedan sade miljöminister Anna Lindh
            i en tidningsintervju att trafiken och jordbruket utgör i Sverige
            de största miljöproblemen.
          </note>
          <note n="7fd26c51">
            Vi vet att svensk modernäring mycket aktivt har arbetat för att
            kommma till rätta med miljöfrågorna och att stora framsteg gjorts.
            Vi vet också att jordbruket är en viktig faktor när det gäller
            positivt miljöarbete. Jag tänker på det öppna kulturlandskapet,
            på den biologiska mångfalden, på basen för förnyelsebara energikällor
            osv.
          </note>
          <note n="71afe286">
            Min fråga till jordbruksministern blir då: Delar jordbruksministern
            miljöministerns uppfattning att jordbruket är ett av de största
            miljöproblemen i Sverige?
          </note>
          <note n="4eea6844">
            Anf. 69 Jordbruksminister ANNIKA
          </note>
          <note n="8afd0bf8">
            ÅHNBERG (s)
          </note>
          <note n="9879a6ec">
            Herr talman! Sällan är det så enkelt här i världen att någonting
            är antingen gott eller ont bara på det ena eller på det andra
            sättet. Jag delar uppfattningen att jordbruket bidrar till många
            positiva miljöeffekter, t.ex. det öppna landskapet. Jag delar
            också uppfattningen att jordbruket ibland ställer till med miljöproblem.
          </note>
          <note n="45e77ed0">
            Alldeles nyligen fick vi t.ex. rapporter om att kvävesituationen
            i Östersjön är fortsatt allvarlig. Jag tror inte att vi bara kan
            skylla på grannarna på andra sidan vattnet. Möjligen bidrar vi
            själva också på något sätt.
          </note>
          <note n="d2d9880d">
            Jag tror att vi skall vara tacksamma och att vi skall värdera
            och även arbeta för att bevara det mycket positiva som jordbruket
            står för. Men vi skall naturligtvis vara fortsatt medvetna om
            problemen och ta ytterligare steg på vägen för att komma till
            rätta också med de problem som finns kvar.
          </note>
          <note n="44692366">
            Anf. 70 GÖTE JONSSON (m)
          </note>
          <note n="c524b13f">
            Herr talman! Jag delar jordbruksministerns uppfattning att det
            finns både positiva och negativa sidor inom en näring. Men min
            fråga var om jordbruksministern har uppfattningen att jordbruket
            tillsammans med trafiken är det största miljöproblemet för Sverige.
            Det är ju en mycket stor uppgradering av miljöfrågan. Jag menar
            att detta ger felaktiga signaler om miljöproblemen i jordbruket.
          </note>
          <note n="68e18200">
            Eftersom jordbruksministern tycks dela miljöministerns uppfattning
            om denna uppgradering vill jag fråga: Vilket sifferunderlag stöder
            sig jordbruksministern på när hon delar miljöministerns uppfattning
            att svenskt jordbruk tillsammans med trafiken utgör det största
            miljöproblemet? Vilket faktiskt underlag finns det för ett sådant
            påstående?
          </note>
          <note n="5979b22d">
            Anf. 71 Jordbruksminister ANNIKA
          </note>
          <note n="8afd0bf8">
            ÅHNBERG (s)
          </note>
          <note n="43fefd9c">
            Herr talman! Tillåt mig att säga att jag inte tror att det här
            är det mest konstruktiva sättet att hantera miljöproblemen inom
            jordbruket. Inte heller är det mest intressant att försöka gradera
            vilket miljöproblem som är det största. Mitt ansvar är jordbrukspolitiken
            och därför ser jag självklart det som en av mina största uppgifter
            att vara med och bidra till att jordbruket får en så god miljöanpassning
            som möjligt.
          </note>
          <note n="8cb5b348">
            Rapporter och analyser görs kontinuerligt från våra myndigheter
            och verk, från olika universitet och högskolor samt bland forskare.
            Nog har vi alltså material som visar att det fortfarande finns
            miljöproblem. Men, som sagt: Det finns många positiva effekter
            och det finns också negativa effekter.
          </note>
          <note n="0fbd7b4c">
            De positiva skall vi bevara. De negativa skall vi bli av med.
          </note>
          <note n="8a54fcbf">
            Arbetsrätten
          </note>
          <note n="09a359d1">
            Anf. 72 MARIANNE ANDERSSON (c)
          </note>
          <note n="1b6605b4">
            Herr talman! Jag har en fråga till statsrådet Ulrica
          </note>
          <note n="c198b24d">
            Messing. Det gäller arbetsrätten.
          </note>
          <note n="4b8e265e">
            En förenklad arbetsrätt har ju stor betydelse för företagens
            vilja och möjligheter att anställa fler människor. Det är angeläget
            att något sker ganska snabbt.
          </note>
          <note n="22f48e9a">
            Arbetsrättskommittén förväntas avsluta sitt arbete nu i början
            av maj. Såvitt jag förstår har man där stora svårigheter att komma
            överens. Hur tänker regeringen agera om det skulle visa sig att
            kommittén inte kommer fram till något resultat?
          </note>
          <note n="6ad42b6b">
            För att ge viss ledning kan jag tillägga att Invandrarpolitiska
            kommittén nyligen med bred majoritet föreslagit att tiden för
            provanställning och tillfälliga anställningar förlängs från sex
            till tolv månader.
          </note>
          <note n="3c1f292f">
            Anf. 73 Statsrådet ULRICA MESSING (s)
          </note>
          <note n="e6a4c41b">
            Herr talman! Regeringen tycker att det är oerhört viktigt att
            Tony Hagström och Arbetsrättskommissionen kommer överens om de
            arbetsrättsregler som skall råda på arbetsmarknaden. Vi tycker
            att det är ett bra sätt att gå till väga i stora och svåra frågor
            och är måna om att den svenska modellen behålls. Om så inte skulle
            ske kommer frågan tillbaka till regeringen.
          </note>
          <note n="4a6ec86f">
            I så fall får vi återkomma senare med förslag.
          </note>
          <note n="c5016e92">
            Anf. 74 MARIANNE ANDERSSON (c)
          </note>
          <note n="eb598637">
            Herr talman! Självklart hoppas också jag att man skall komma
            överens. Men tar statsrådet och regeringen till sig de förslag
            som kom från Arbetsrättskommittén om just nämnda förlängning?
            Invandrarna har ju större problem på arbetsmarknaden, men där
            finner man litet av nya lösningar. Det här får betydelse också
            för andra människor, framför allt för de arbetslösa.
          </note>
          <note n="d3ac9f5e">
            Anf. 75 Statsrådet ULRICA MESSING (s)
          </note>
          <note n="84445f81">
            Herr talman! Vi har sett att invandrare har problem på den svenska
            arbetsmarknaden. Det hänger kanske ihop med arbetsrätten, men
            det hänger också ihop med den arbetsmarknads- och näringspolitik
            som vi har. Jag tror att vi måste se invandrarproblematiken i
            ett större perspektiv. Vi kan alltså inte bara se till arbetsrätten.
          </note>
          <note n="4d627e16">
            Regeringen har sagt att de arbetsrättsregler som genom Arbetsrättskommissionen
            skall komma till stånd skall beröra unga och gamla liksom små
            företag som växt upp och stora industrier som fortfarande finns
            kvar samt att arbetsrätten skall vara enkel och tydlig och så
            långt som möjligt också rättvis.
          </note>
          <note n="d970e099">
            Anf. 76 MARIANNE ANDERSSON (c)
          </note>
          <note n="409f5869">
            Herr talman! Att det gäller många fler frågor är vi väl medvetna
            om. Vad som lades fram är ju ett av många förslag. Det lades t.o.m.
            fram förslag för ett år sedan som det inte hänt något med, så
            där har vi samma uppfattning. Men jag hoppas att det snabbt händer
            något såväl på det här området som på andra områden, så att vi
            får människor i arbete.
          </note>
          <note n="ce2c02ac">
            Anf. 77 Statsrådet ULRICA MESSING (s)
          </note>
          <note n="1dc79e98">
            Herr talman! Jag önskar också att något händer snabbt. Allra
            mest önskar jag att Tony Hagström och
          </note>
          <note n="ba97972e">
            Arbetsrättskommissionen lägger fram ett konkret förslag fredag
            den 10 maj.
          </note>
          <note n="06b14167">
            Besök vid flygförband
          </note>
          <note n="792adb31">
            Anf. 78 INGVAR ERIKSSON (m)
          </note>
          <note n="b572eff3">
            Herr talman! Min fråga vill jag ställa till försvarsministern
            i anledning av vissa presskommentarer beträffande det besök som
            statsrådet med kort varsel förra veckan företog vid F 15 i Söderhamn.
            Uppenbarligen arbetar statsrådet och Försvarsdepartementet hårt
            med frågorna kring den försvarsproposition som skall komma under
            den närmaste tiden.
          </note>
          <note n="1a2f4599">
            Möjligheterna till besök på olika berörda förband verkar trots
            allt vara begränsade. Med hänsyn till pressens tolkningar av besöket
            vid F 15 i Söderhamn är ett motsvarande besök vid södra flygkommandot
            och F 10 i Ängelholm mycket välmotiverat. När kommer försvarsministern
            att göra ett sådant besök?
          </note>
          <note n="37d57f60">
            Anf. 79 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="b368a945">
            Herr talman! Det är alldeles rätt att vi just nu arbetar väldigt
            hårt vid Försvarsdepartementet. Helger går också åt när vi nu
            studerar Överbefälhavarens och
          </note>
          <note n="d4574c59">
            ÖCB:s förslag. Jag sade när jag fick förslagen den 4
          </note>
          <note n="aaa2ad06">
            mars att sista ordet nog inte är sagt. Det är det heller inte.
            Jag fick ta emot 24 uppvaktningar från regioner och kommuner.
            Sedan dess har vi tagit emot ett stort antal uppvaktningar från
            fackliga organisationer.
          </note>
          <note n="31519e61">
            Jag vill se ett och annat ställe på plats. Eftersom jag inte
            hade varit vid F 15 i Söderhamn tidigare och fick en förmiddag
            ledig, sade jag att vi skulle åka till
          </note>
          <note n="b842e6a1">
            Söderhamn. Det gjorde vi. Jag fick ställa ett stort antal frågor
            och fick svar på de frågorna. Vi bearbetar nu en hel del material.
            Jag kommer nog att åka också till Ängelholm vad tiden lider.
          </note>
          <note n="fdc76cca">
            Anf. 80 INGVAR ERIKSSON (m)
          </note>
          <note n="bc33dc23">
            Herr talman! Jag tackar försvarsministern för beskedet. F 10
            och Ängelholm var inte med på nedläggningslistan när det gäller
            ÖB:s förslag. Därför har inte Ängelholm på samma sätt uppvaktat
            departementet. Det är mot bakgrund mot alla de uppgifter som på
            olika sätt i dessa sammanhang kommer fram väldigt väsentligt att
            försvarsministern också besöker platser som kan komma i fråga
            för frågans belysning.
          </note>
          <note n="cf462a60">
            Jag tackar för beskedet.
          </note>
          <note n="1cdfab9e">
            Vattenförsörjningen i världen
          </note>
          <note n="a9ebb7c4">
            Anf. 81 CARINA HÄGG (s)
          </note>
          <note n="fc06b4b4">
            Herr talman! Jag har en fråga till jordbruksminister Annika Åhnberg.
          </note>
          <note n="bf7da524">
            Det har i dagarna kommit en mycket oroande rapport från FAO som
            visar en än mer oroande situation i världen när det gäller vattenförsörjningen.
            De nordafrikanska Medelhavsländerna kommer att drabbas av en påtaglig
            vattenbrist inom en snar framtid, med de flyktingströmmar som
            det kan medföra, de konflikter som kan komma att uppstå och det
            mänskliga lidande som detta innebär.
          </note>
          <note n="2c321f02">
            Därför undrar jag om rapporten från FAO kommer att användas av
            ministern på något konstruktivt sätt.
          </note>
          <note n="f6caa2c6">
            Det är väldigt viktigt att vi gör vad vi kan för att undvika
            en kommande konfliktsituation och det mänskliga lidande som problem
            med vattenförsörjningen i det berörda Medelhavsområdet kommer
            att innebära.
          </note>
          <note n="443c46d6">
            Anf. 82 Jordbruksminister ANNIKA
          </note>
          <note n="8afd0bf8">
            ÅHNBERG (s)
          </note>
          <note n="03fea32a">
            Herr talman! Det är en mycket stor, allvarlig och viktig fråga
            som tas upp. Det är självklart att vi tar del av rapporten från
            FAO och försöker använda den på något konstruktivt sätt.
          </note>
          <note n="649e85a7">
            Till hösten, i november, hålls i Rom ett stort världslivsmedelstoppmöte,
            som rör livsmedelssituationen över huvud taget. Vatten är ett
            viktigt livsmedel. Diskussionen om vattentillgångarna i världen
            är oerhört viktig, och vi följer den mycket noggrant och vill
            givetvis så gott vi kan i vårt eget inhemska agerande men också
            i vårt internationella samarbete konstruktivt bidra till att lösa
            de här problemen.
          </note>
          <note n="67e95104">
            Skattereformens effekter
          </note>
          <note n="e0014578">
            Anf. 83 OWE HELLBERG (v)
          </note>
          <note n="0d006305">
            Herr talman! Jag har en fråga till statsrådet Erik
          </note>
          <note n="e9729cbc">
            Åsbrink.
          </note>
          <note n="b40fabf9">
            Åsbrink var en av konstruktörerna bakom skattereformen. Den gillas
            av många som har goda ekonomiska förutsättningar. Frågar man en
            låginkomsttagare eller en boende i hyresrätt vad han eller hon
            fick ut av reformen, blir nog svaret att det blev en rejält höjd
            hyra.
          </note>
          <note n="f1e707fe">
            Skattereformen skulle vara fördelningspolitiskt neutral. Därför
            skulle låginkomsttagarna kompenseras med höjda bostadsbidrag.
            Nu minskar bostadsbidragen i två omgångar med ca 30 % jämfört
            med dagens kostnader.
          </note>
          <note n="e7f2a69e">
            Frågan blir: Hur blir det då med den fördelningspolitiska neutraliteten
            i skattereformen? Tänker ministern titta närmare på den saken
            och i så fall komma med förslag till förändringar i systemet?
          </note>
          <note n="0e7abc46">
            Anf. 84 Finansminister ERIK
          </note>
          <note n="fd36407a">
            ÅSBRINK (s)
          </note>
          <note n="7e885ebd">
            Herr talman! Nu är det inte jag som handlägger skattefrågor i
            regeringen, utan det gör Thomas Östros.
          </note>
          <note n="bf1fa7b3">
            Eftersom jag blev direkt apostroferad och hade någon roll i den
            tidigare skattereformen, skall jag väl ändå svara på frågan.
          </note>
          <note n="373967a2">
            Det har gjorts en utvärdering av skattereformen.
          </note>
          <note n="cd18f49a">
            För att göra en lång historia kort skall jag bara säga att den
            utvärderingen ledde till resultatet att höginkomsttagarna, den
            tionde decilen, fick ett bättre utfall än vad som var avsikten
            när reformen konstruerades.
          </note>
          <note n="33e6463f">
            Däremot fick de inte ett bättre utfall än det genomsnittliga
            utfallet. Man kan säga att den utjämningseffekt som låg bakom
            intentionerna i skattereformen har enligt utvärderingen inte förverkligats.
            Å andra sidan har inte utvärderingen pekat på att det skulle ha
            blivit några ökade klyftor som följd av skattereformen.
          </note>
          <note n="250e6742">
            Det är naturligtvis många osäkerheter i en sådan utvärdering.
            Det påpekar också författarna själva.
          </note>
          <note n="e83f1c6f">
            Många faktorer är svåra att bedöma. Därför har den också skickats
            ut på remiss för att man skall få in synpunkter från en rad olika
            remissinstanser. Det där får sammantaget läggas till grund för
            den bedömning som regeringen kommer att göra i sinom tid.
          </note>
          <note n="0a66f648">
            Sedan inträffar det en mängd andra saker samtidigt med skattereformen
            eller efter den som påverkar fördelningspolitiken i samhället.
            Dessa kan vara fördelningspolitiskt positiva eller negativa, men
            man kan inte lasta skattereformen i och för sig om det är andra
            åtgärder som leder till ökade klyftor i samhället. Däremot är
            det naturligtvis en realitet för människorna.
          </note>
          <note n="f3ec26aa">
            De upplever inte skattereformen isolerat, utan de upplever summan
            av allting som händer i samhället, oavsett var orsakerna ligger
            någonstans.
          </note>
          <note n="c33b859b">
            Vårt ansvar som regering är naturligtvis att utforma en fördelningspolitik
            som är så rättvis som möjligt. Det är inte minst viktigt att,
            i det besvärliga läge som vi nu befinner oss i, har befunnit oss
            i några år och kommer att befinna oss i ännu en tid, sanera statsfinanserna
            och få bort det enorma underskott som regeringen ärvde 1994 och
            som ligger som en död hand över svensk ekonomi. Innan vi får bort
            det underskottet har vi ingen handlingsfrihet och kan inte genomföra
            reformer eller andra angelägna åtgärder.
          </note>
          <note n="dda98820">
            Därför är det viktigt att den saneringen fullföljs. Vår uppgift
            att se till att den skall få ett fördelningspolitiskt så bra utfall
            som möjligt.
          </note>
          <note n="de0ffed2">
            Anf. 85 OWE HELLBERG (v)
          </note>
          <note n="107ef45f">
            Herr talman! Det var ett långt svar på en kort fråga. I de remissvar
            som kommit in till följd av utvärderingen påpekas en rad brister
            och fel i utvärderingen. Bl.a. skriver Gösta Blücher, generaldirektör
            för
          </note>
          <note n="853796d7">
            Boverket, i senaste numret av Boverkets tidskrift
          </note>
          <note n="3cc9a47a">
            Planera, bygga, bo att skattereformen har medfört svåra omställningar
            på bostadsmarknaden för svagare inkomstgrupper. Detta har den
            kommitté som utvärderat skattereformen inte belyst.
          </note>
          <note n="0d229dec">
            Det är bra om det kommer in flera synpunkter så småningom. De
            här viktiga frågorna skulle naturligtvis ha kommit upp tidigare
            i samband med utvärderingen. Det tycker jag är illa skött och
            dåligt genomfört.
          </note>
          <note n="2f5472b3">
            Anf. 86 Finansminister ERIK
          </note>
          <note n="fd36407a">
            ÅSBRINK (s)
          </note>
          <note n="27295acd">
            Herr talman! Jag har inte haft tillfälle att studera alla remissvaren.
            Det är, som jag sade, inte heller mitt ansvar utan det ansvaret
            inom regeringen ligger hos statsrådet Östros. Men ett av syftena
            med att skicka ut utvärderingen på remiss var naturligtvis att
            få in synpunkter från en bred grupp av olika organisationer och
            andra instanser för att få ett fylligare underlag.
          </note>
          <note n="c428dda8">
            Det är mycket möjligt att det finns brister i utvärderingen.
            Jag är dock inte beredd att gå så långt som att säga att den är
            värdelös eller icke-användbar. Den har gett oss ett viktigt underlag.
            Samtidigt är svårigheterna oerhört stora att värdera en lång rad
            olika beståndsdelar i skattereformen. Man måste ha respekt för
            detta.
          </note>
          <note n="070a2452">
            Den samlade bedömning som vi kommer att göra kommer att baseras
            både på utvärderingen i sig, på remissinstanserna och på våra
            egna uppfattningar.
          </note>
          <note n="8062efa2">
            Monopol inom service- och tjänstesektorn
          </note>
          <note n="8737869b">
            Anf. 87 GULLAN LINDBLAD (m)
          </note>
          <note n="85d1363c">
            Herr talman! Jag vill ställa en fråga till jämställdhetsministern.
          </note>
          <note n="9be5e1cc">
            Sverige har en mycket hög förvärvsfrekvens bland kvinnor. Men
            arbetsmarknaden är hårt könsuppdelad.
          </note>
          <note n="41637fd3">
            52 % av kvinnorna arbetar inom den offentliga sektorn, en sektor
            som inte minst av ekonomiska skäl nödvändigtvis måste krympa.
            Det är också en mycket viktig jämställdhetsfråga att en del kvinnor
            som nu arbetar inom den offentliga sektorn också kan erbjudas
            arbete inom den fria, privata sektorn.
          </note>
          <note n="6904b285">
            Min fråga till jämställdhetsministern blir: Är jämställdhetsministern
            villig att se positivt på förslag att öppna arbetsmarknaden så
            att monopolen i någon mån hävs när det gäller landsting och kommuner
            och också se välvilligt på de förslag som finns när det gäller
            att öppna en tjänstesektor bl.a. inom hemtjänst och service?
          </note>
          <note n="0a814aa8">
            Anf. 88 Statsrådet ULRICA MESSING (s)
          </note>
          <note n="15e84697">
            Herr talman! Jag läste i en tidning att Arne Johansson, ordförande
            i Företagarnas riksorganisation, hade sagt att det bästa Sveriges
            regering kunde göra för Sveriges företagare var att driva en politik
            som ledde till att vi fick låga och stabila räntor. Jag tror att
            han har rätt.
          </note>
          <note n="881b880e">
            Jag tror inte att regeringen kan fatta beslut om var de nya jobben
            skall uppstå och inom vilken bransch det skall löna sig att starta
            företag. Men vi är oerhört måna om att det skall komma nya jobb
            och om att företag och människor runt om i vårt lag har en tro
            på framtiden så att de vågar investera och prova nya marknader.
          </note>
          <note n="97bc6fdd">
            Jag är också mån om att vi skall se på den serviceoch tjänstesektor
            som finns i dag, där där vi vet att många kvinnor på arbetsmarknaden
            jobbar svart med olika hemarbeten. Jag vill att denna svarta arbetsmarknad
            skall bli vit. Hur vi skall gå till väga med det får vi anledning
            att återkomma till.
          </note>
          <note n="93bec087">
            Anf. 89 GULLAN LINDBLAD (m)
          </note>
          <note n="cd1b1b9d">
            Herr talman! Det är visserligen mycket bra med låga och stabila
            räntor. Tyvärr är det inte så många kvinnor inom den offentliga
            sektorn som har någon större fördel av detta.
          </note>
          <note n="37d4d19e">
            Jag ser det som en oerhört viktig jämställdhetsfråga att monopolen
            inom hela vårdområdet och servicesektorn hävs.
          </note>
          <note n="247f3a2e">
            Vi har i färskt minne JämO:s förtvivlade försök att få upp lönerna
            för kvinnor inom vården. Enligt min uppfattning kommer vi aldrig
            att lyckas med detta om det inte finns konkurrerande arbetsgivare
            inom denna typiskt segregerade sektor av arbetsmarknaden.
          </note>
          <note n="1c05f8dd">
            Kan jag tolka jämställdhetsministern så, att hon kommer att se
            mycket positivt på förslagen om att bryta upp dessa monopol, vilket
            skulle ge kvinnorna samma möjligheter att tillgodogöra sig lägre
            räntor, att ha fler arbetsgivare att välja mellan och att kunna
            starta egen verksamhet?
          </note>
          <note n="a36291a3">
            Anf. 90 Statsrådet ULRICA MESSING (s)
          </note>
          <note n="c0c69721">
            Herr talman! Det finns ingenting som i dag hindrar människor
            att starta alternativ till den offentliga verksamhet som finns.
            Anledningen till att man inte gör det i så stor utsträckning kan
            vara just räntenivåerna.
          </note>
          <note n="a0062b04">
            Det kan också vara så att man tycker att den verksamhet som bedrivs
            inom offentlig sektor är bra och att det därför inte finns någon
            anledning att konkurrera.
          </note>
          <note n="875b857e">
            Anf. 91 GULLAN LINDBLAD (m)
          </note>
          <note n="e0ebff7a">
            Herr talman! Jämställdhetsministern säger att det inte är någonting
            som hindrar. Nej, men man arbetar inte på samma villkor. Det finns
            bl.a. hindrande momsregler som gör att man som enskild och drivande
            ett tjänsteföretag inte kan konkurrera med den offentliga sektorn.
            Det är oerhört viktigt att regeringen tar itu med detta.
          </note>
          <note n="5197f2f5">
            Anf. 92 Statsrådet ULRICA MESSING (s)
          </note>
          <note n="83d7f739">
            Herr talman! Jag tycker att det vore bra om fler kvinnor startar
            företag. Det görs nu flera utvärderingar om t.ex. olika typer
            av företagslån. Det kvinnliga företagarstöd som finns och som
            har använts har varit oerhört effektivt. Det är mycket få av de
            företag som kvinnor har startat som har gått omkull. Väldigt många
            har lyckats väldigt bra.
          </note>
          <note n="4244ed56">
            Sveriges försvarskraft
          </note>
          <note n="014a96b5">
            Anf. 93 HENRIK LANDERHOLM (m)
          </note>
          <note n="7be733aa">
            Herr talman! Jag har en fråga till försvarsministern.
          </note>
          <note n="042dc87b">
            I partiorganet Aktuellt i politiken i oktober förra året uttalade
            försvarsministern att han gör bedömningen att Sveriges militära
            slagkraft faktiskt kommer att öka trots en besparing på 10 %.
            Sedermera har ju riksdagen - vilket torde vara bekant för kammarens
            ledamöter - fattat beslut om en 25-procentig nedrustning av det
            svenska försvaret. Även ÖB har lämnat en redovisning som visar
            att försvarseffekten minskar.
          </note>
          <note n="a7df9e9d">
            Jag vill fråga försvarsministern om han fortfarande gör den bedömning
            som han uttalade i oktober och i så fall om han anser det önskvärt
            att Sveriges militära slagkraft ökar.
          </note>
          <note n="1c517bbd">
            Anf. 94 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="ca216245">
            Herr talman! Det brukar aldrig vara fel att myndigheter utsätts
            för besparingskrav eller effektiviseringskrav. Det finns det många
            bevis för i Sverige.
          </note>
          <note n="dc1119b3">
            Myndigheter har fått dra ned på sin personal och organisation.
            Ändå har man kommit att uträtta minst lika mycket efter en omorganisering
            som man uträttade före. Ett långt liv i politiken har lärt mig
            att tuffa effektiviseringskrav och rationaliseringskrav när det
            gäller den statliga byråkratin och de statliga myndigheterna inte
            bara är av ondo. De har i stället visat sig vara ganska bra och
            värdefulla. På den punkten har moderater och socialdemokrater
            i den här kammaren varit tämligen överens. Det är bra att utsätta
            också den offentliga sektorn för en kostnadskontroll.
          </note>
          <note n="0afd636b">
            Mitt uttalande i Aktuellt i politiken i oktober förra året motiverades
            av detta. Vid det tillfället rörde det sig om den 10-procentiga
            besparingen. Sedan fick jag erfara - och det har jag senare debatterat
            i denna kammare - att det fanns något som hette Överbefälhavarens
            svarta hål. Försvarsmakten gjorde sedan beräkningar av köpkraften
            under perioden från 1992
          </note>
          <note n="878d439e">
            och framåt - alltså inte bara under den period som jag har varit
            försvarsminister. Då fann jag att 60 % eller tre femtedelar av
            minskningen av köpkraften under nästa försvarsbeslutsperiod berodde
            på tidigare åtaganden eller försummelser. Vi kan debattera eller
            träta om vem som har ansvaret för dessa. Flera av dessa försummelser
            motiveras säkerligen av ett riksdagsbeslut.
          </note>
          <note n="7dcf8520">
            Vid intervjutillfället var det alltså logiskt av mig att svara
            som jag gjorde. I dag är jag fullt medveten om att Försvarsmakten
            inte bara ställs inför den 10-
          </note>
          <note n="bc468d11">
            procentiga minskningen utan att man också måste betala för gamla
            försyndelser. Jag anser att Försvarsmakten kommer att kunna göra
            det till följd av att vi lever i ett annat säkerhetspolitiskt
            läge och med en annan militär hotbild, en hotbild som vi i dag
            betraktar som tämligen ljus.
          </note>
          <note n="911e16b8">
            Anf. 95 HENRIK LANDERHOLM (m)
          </note>
          <note n="eed7f750">
            Herr talman! Vid denna intervju i oktober förra året hade försvarsministern
            varit försvarsminister under ett år och borde då ha kunnat skaffa
            sig en bild av vad regeringens förslag skulle ge för effekter.
          </note>
          <note n="c3a78947">
            Regeringen hade också utarbetat en proposition som innebar en
            25-procentig nedrustning, varför det borde ha varit uppenbart
            för försvarsministern att den militära slagkraften på intet sätt
            skulle komma att öka, något som vidimerades i riksdagsbeslutet
            den 6 december.
          </note>
          <note n="48b61ad2">
            Jag noterar alltså att försvarsministern tar avstånd från sitt
            uttalande.
          </note>
          <note n="4573d0bb">
            Jag vill ställa en ytterligare fråga, även om jag inte fick svar
            på den förra. Om det var så att dessa fakta inte var kända i regeringskansliet
            behövs det uppenbarligen tillföras ytterligare resurser för att
            säkerställa den militära slagkraft så att försvaret skall kunna
            utgöra det stöd för säkerhetspolitiken som var försvarsministerns
            avsikt under sitt första år som statsråd.
          </note>
          <note n="cc954d19">
            Anf. 96 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="aa745b2d">
            Herr talman! Nej, jag accepterar inte Henrik Landerholms analys
            av mitt svar. Det uttalande som jag gjorde baserade sig på de
            krav på Försvarsmakten -
          </note>
          <note n="a3f8a8a8">
            som på vilken annan myndighet som helst - att klara besparingskraven
            för att kunna effektivisera och rationalisera och ändå ha kvar
            sin slagkraft. Propositionen som då låg på riksdagens bord innebar
            en 10-
          </note>
          <note n="fed7e19c">
            procentig besparing. Under sju år sparas det 4 miljarder på det
            militära försvaret, varken mer eller mindre enligt propositionen.
          </note>
          <note n="7102616c">
            Till detta - de två femtedelarna motsvarar de 4
          </note>
          <note n="6239b9bf">
            miljarderna - kom dock, som också Henrik Landerholm har upptäckt,
            tre andra femtedelar. De bestod av
          </note>
          <note n="731a6f80">
            Överbefälhavarens svarta hål eller av sådant som hade uppstått
            innan jag tillträdde som försvarsminister. Jag har inte någon
            anledning att ta något personligt ansvar för dessa tre femtedelar.
            Det ansvaret får Henrik Landerholm söka på litet närmare håll.
          </note>
          <note n="40854ace">
            Den besparing som Socialdemokraterna och Centern ställde sig
            bakom omfattar 10 % eller 4 miljarder kronor. Sedan har Försvarsmakten
            ställts inför gamla försummelser som man nu måste reda ut. Den
            här gången tvingas jag som försvarsminister ta ansvar och lägga
            fram förslag om en kraftigare neddragning än vad jag hade behövt
            att göra till följd av den 10-
          </note>
          <note n="1fac7314">
            procentiga neddragningen. När Henrik Landerholm i samma andetag
            talar om 10 % och 25 % är det som att blanda äpplen och päron.
          </note>
          <note n="c7505dc4">
            Anf. 97 HENRIK LANDERHOLM (m)
          </note>
          <note n="2d202130">
            Herr talman! När det gäller krigsorganisationens långsiktiga
            dimensionering uppgår de kvardröjande effekterna av de borgerliga
            regeringsåren som kan hänvisas till de borgerligas ansvar till
            15 %. De övriga 85 % som direkt avgör krigsorgansiationens storlek
            från år 2001 och framåt ligger på försvarsministerns alldeles
            egna bord.
          </note>
          <note n="bf2da3b9">
            Jag skulle vilja ha svar på min fråga. Om försvarsministerns
            bedömning i oktober var att den militära slagkraften borde öka
            med hänsyn till det säkerhetspolitiska läget borde det i så fall
            vara påkallat att nu ompröva den ekonomiska ramen ge försvaret
            mera pengar så att det kan lösa de uppgifter som det var försvarsministerns
            avsikt att försvaret skulle kunna lösa under hans första år som
            statsråd.
          </note>
          <note n="be8e6c97">
            Anf. 98 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="9488fbda">
            Herr talman! Jag avser inte att ta något initiativ till att ompröva
            den ekonomiska ramen förrän jag har tagit del av Försvarsberedningens
            säkerhetspolitiska analys. Om den skulle leda till att vi kan
            göra en annan säkerhetspolitisk bedömning än den vi gjorde förra
            året och vi har en mörkare militär hotbild i dag än förra året
            kommer vi att föra en diskussion om detta. Men om Försvarsberedningen
            inte kommer fram till någon annan säkerhetspolitisk bedömning
            än den vi gjorde förra året kommer jag icke att ta något initiativ
            till att ompröva försvarsramen.
          </note>
          <note n="72c75846">
            Låt mig igen få tillägga att jag har den uppfattningen att de
            totala åtgärderna av krisuppgörelsen sammantaget med deprecieringen
            av kronan har medfört konsekvenser för krigsorganisationen och
            således förändrat inriktningen av 1992 års försvarsbeslut.
          </note>
          <note n="171ea77e">
            Detta har jag stöd för hos Överbefälhavaren, som mycket tydligt
            säger följande:
          </note>
          <note n="4471054a">
            "Köpkraftsreduceringen under perioden 1992/93" -
          </note>
          <note n="3844dac4">
            det är alltså flera budgetår innan den nuvarande regeringen kom
            till makten - "resulterade jämlikt statsmakternas inriktning inte
            i någon nedskrivning av ambitionsnivån i den långsiktiga utvecklingen
            av krigsorganisationen och därav följande verksamhetsreduktion.
            Huvuddelen av de likviditetsproblem som uppstod har hanterats
            genom att verksamhet senarelades. Följderna av detta påverkar
            nu i hög grad planeringen."
          </note>
          <note n="211cd653">
            Detta är inte mina ord. Det är Överbefälhavarens ord. Med hjälp
            av Överbefälhavarens siffror har jag räknat fram att tre femtedelar
            av den verksamhetsneddragning som vi nu tvingas till orsakades
            av händelserna före min tid som försvarsminister.
          </note>
          <note n="425ba1f6">
            Fastighetstaxeringen
          </note>
          <note n="1fc0354c">
            Anf. 99 MARIETTA DE POURBAIX-
          </note>
          <note n="97fd61b1">
            LUNDIN (m)
          </note>
          <note n="7b74a5e2">
            Herr talman! Jag har en fråga till finansministern.
          </note>
          <note n="921a0b37">
            Effekten av den höjda fastighetstaxeringen och fastighetsskatten
            blir att många familjer inte kan bo kvar i sina hus. Speciellt
            hårt drabbade är de som bor i skärgårdsområdena. Den förre finansministern
            Göran Persson lovade här i kammaren att komma med ett förslag
            kring sommaren, så att detta problem kan lösas. Detta gäller speciellt
            de bofasta i skärgården och i fritidsområdena.
          </note>
          <note n="aae3c07b">
            Har Erik Åsbrink också för avsikt att komma med ett sådant förslag?
            När kommer det i så fall?
          </note>
          <note n="276eb6bf">
            Anf. 100 Statsrådet THOMAS ÖSTROS (s)
          </note>
          <note n="effee82d">
            Herr talman! Eftersom jag har hand om skattefrågorna i regeringen
            tar jag över den här frågan.
          </note>
          <note n="0fe781d0">
            Det pågår ett arbete på Finansdepartementet. Det görs en kartläggning
            och en utredning om hur vi skall hantera detta problem. Jag är
            fullt medveten om de problem som kan uppstå i skärgården, i områden
            som är väldigt populära för turister och andra, vilket driver
            upp priserna. Jag är i dag inte beredd att säga vad den här beredningen
            kommer att resultera i.
          </note>
          <note n="6c27538e">
            Anf. 101 MARIETTA DE POURBAIX-
          </note>
          <note n="97fd61b1">
            LUNDIN (m)
          </note>
          <note n="8827371f">
            Herr talman! Skulle statsrådet Östros ge samma råd som skatteutskottets
            ordförande, socialdemokraten Lars Hedfors, har gett till de i
            Stockholms skärgård som inte kan bo kvar på grund av den höjda
            fastighetsskatten? Han har nämligen gett rådet att de skall söka
            bostadsbidrag för att kunna klara av sina boendekostnader? Anser
            statsrådet att det är bra att lösa Sveriges ekonomiska problem
            genom att man beskattar medborgarna med ena handen och sedan ger
            dem bidrag med den andra?
          </note>
          <note n="25b02165">
            Anf. 102 Statsrådet THOMAS ÖSTROS (s)
          </note>
          <note n="31ff6891">
            Herr talman! Jag är inte beredd att ge några konkreta råd till
            dem som bor i dessa områden innan den analys som pågår i departementet
            är klar. Jag ber att få återkomma vid ett senare tillfälle.
          </note>
          <note n="0be4462b">
            Anf. 103 KENT OLSSON (m)
          </note>
          <note n="7315412d">
            Herr talman! Jag har en fråga i samma ämne. Anser inte statsrådet
            att det är märkligt att man i riksdagen för sex månader sedan
            stod och utlovade en förändring och att det inte har hänt någonting
            under den här tiden? Många människor är faktiskt oerhört oroliga
            över den höjda fastighetsskatten. Än oroligare är de i dag, den
            sista dagen för deklarationen, när de vet att de kommer att drabbas
            av tusentals kronor i skatt.
          </note>
          <note n="72156159">
            Därför tycker jag att det är litet nonchalant att bara säga att
            man i dag inte kan ge något besked.
          </note>
          <note n="51b1856b">
            Anf. 104 Statsrådet THOMAS
          </note>
          <note n="d710ecc2">
            ÖSTROS (s)
          </note>
          <note n="ce9b7fca">
            Herr talman! Såvitt jag känner till gick det uttalande som den
            förre finansministern gjorde om fastigheterna i skärgården ut
            på att någon typ av slutsats skulle dras före halvårsskiftet.
            Vi har ännu inte nått halvårsskiftet. Jag menar att det fortfarande
            finns tid att titta på den här frågan. Beredningen på departementet
            är helt enkelt inte klar. Jag ber att få återkomma.
          </note>
          <note n="23a3dec4">
            Jag tolkar det även som att frågan gäller hela fastighetsskatten.
            Jag vill klart säga att fastighetsskatten är en viktig del av
            finansieringen av landets välfärdssystem. Detta kommer inte att
            innebära att vi sänker fastighetsskatten generellt sett. Det finns
            inget sådant utrymme. Det handlar om att faktiskt även den här
            delen skall vara med och bära bördorna när statsfinanserna saneras.
            Däremot kommer jag att se över de särskilda problem som finns
            i skärgårdsområdena.
          </note>
          <note n="1f2db8d7">
            Anf. 105 KENT OLSSON (m)
          </note>
          <note n="941da609">
            Herr talman! Det sades att det här beskedet skulle komma ganska
            snabbt. Därför tycker jag att det är förvånansvärt att man nu
            inte ens kan tala om vilka som kommer att få den här sänkningen
            av fastighetsskatten och vilka områden som kommer att omfattas.
          </note>
          <note n="67ad6cbd">
            Detta är ett oerhört stort problem för många människor. Därför
            tycker jag att man snabbt borde arbeta fram svar på den här frågan.
            Kan man tyda statsrådet som att dessa oroliga människor kommer
            att ha ett besked om detta när riksdagen slutar i år?
          </note>
          <note n="abde12b6">
            Anf. 106 Statsrådet THOMAS ÖSTROS (s)
          </note>
          <note n="8fc3d59d">
            Herr talman! Jag kommer så snabbt som möjligt att ta del av den
            här analysen och komma med min bedömning av vad som behöver göras.
            Jag vill varna riksdagsledamoten för att tolka mitt uttalande
            nu som att det handlar om en sänkt fastighetstaxering i dessa
            områden. Den analysen är inte färdig. Jag ber att få återkomma.
          </note>
          <note n="41297796">
            Anf. 107 JOHAN LÖNNROTH (v)
          </note>
          <note n="0b99c9a2">
            Herr talman! Regeringen föreslår att taket i förmögenhetsskatten
            skall höjas från 800 000 kronor till
          </note>
          <note n="40ff934e">
            900 000 kronor. Jag undrar om det i stället inte vore bättre
            att reservera de pengarna för riktade åtgärder för just de fastighetsägare
            som vi har talat om i skärgården och på andra platser.
          </note>
          <note n="63e86c64">
            Anf. 108 Statsrådet THOMAS ÖSTROS (s)
          </note>
          <note n="e9c2461c">
            Herr talman! Jag är glad över att Johan Lönnroth tar upp just
            den här frågan. Detta är faktiskt ett sätt att något lindra effekterna
            av de höjda fastighetstaxeringsvärden som vi ser.
          </note>
          <note n="2bf6acc0">
            Vid årsskiftet skulle uppemot 100 000 personer ytterligare komma
            upp i sådana nivåer att de skulle få betala förmögenhetsskatt,
            framför allt på grund av höjda taxeringsvärden.
          </note>
          <note n="b1c0ee5a">
            Den åtgärd som vi vidtar nu finansieras av den breddning av förmögenhetsskatten
            på aktieägandet som vi tidigare har diskuterat. I och med den
            här åtgärden kommer ett antal tiotusen inte att hamna i den här
            förmögenhetsskattesituationen. Detta är ett sätt att underlätta
            även för dem som bor i attraktiva bostadsområden.
          </note>
          <note n="feeb76f0">
            Anf. 109 JOHAN LÖNNROTH (v)
          </note>
          <note n="3ff5238a">
            Herr talman! Problemet är att lättnaden vad gäller förmögenhetsskatten
            också gynnar de ganska stora grupper som vi talade om tidigare,
            nämligen de som har gynnats av skattereformen, har hyggliga finansiella
            förmögenheter och som inte drabbas av den höjda fastighetsskatten.
            Är det inte rimligare att man i stället samlar ihop dessa pengar
            och riktar dem så att det kan bli rejäla lättnader för just de
            grupper som drabbas orättmätigt av fastighetsskatten?
          </note>
          <note n="28fed683">
            Anf. 110 Statsrådet THOMAS ÖSTROS (s)
          </note>
          <note n="b19ee156">
            Herr talman! Jag tycker att förmögenhetsskatten skall vara riktad
            mot de verkligt förmögna. Detta är en progressiv del av kapitalbeskattningen
            som riktas mot de mest förmögna i landet.
          </note>
          <note n="9604d1b3">
            Nu har vi en situation med höjda fastighetstaxeringsvärden. Då
            tycker jag att det är rimligt att vi höjer fribeloppet, som ju
            har varit fast under ett stort antal år, så att inte allt för
            många vanliga husägare hamnar i en situation med förmögenhetsskatt.
            Det tycker jag är fullt rimligt. I övrigt har jag inget annat
            att säga just när det gäller dessa områden än vad jag har sagt
            tidigare. Jag återkommer.
          </note>
          <note n="d23d3f03">
            EU-medel till jordbruket
          </note>
          <note n="576b0fea">
            Anf. 111 PATRIK NORINDER (m)
          </note>
          <note n="4d115414">
            Herr talman! Först vill jag ta tillfället i akt att hälsa jordbruksminister
            Annika Åhnberg välkommen tillbaka till jordbrukspolitiken.
          </note>
          <note n="42dc6c3c">
            Jordbruksministern tillträder i ett läge då den svenska animalieproduktionen
            har svåra lönsamhetsproblem. Grisproduktionen har akuta problem,
            och mjölkproduktionen har långsiktiga lönsamhetsproblem. Det kommer
            att krävas ett gott handlag av jordbruksministern för att ett
            levande landskap och en konkurrenskraftig svensk jordbruksproduktion
            skall kunna bibehållas.
          </note>
          <note n="42be4bcd">
            I vårpropositionen tog ni upp kompensation för revalveringen
            av jordbruksomräkningskursen från
          </note>
          <note n="6d28bed6">
            EG-budgeten. Men ni nämnde ingenting om den proportionerliga
            fördelningen inom olika sektorer. Jag vet inte hur jag skall tolka
            detta. Jag skulle gärna vilja ha ett förtydligande av jordbruksministern.
            Kommer man att proportionellt fördela de stödpengar som kommer
            tillbaka från EG på de olika sektorerna?
          </note>
          <note n="b0565bdc">
            Anf. 112 Jordbruksminister ANNIKA
          </note>
          <note n="8afd0bf8">
            ÅHNBERG (s)
          </note>
          <note n="f25e140e">
            Herr talman! Först vill jag tacka för de vänliga orden.
          </note>
          <note n="2585215f">
            Det är tack vare att kronan stärks, dvs. tack vare att vi lyckas
            föra en sådan ekonomisk politik i det här landet att ekonomin
            blir stabilare och kronans värde går upp, som vi får tillbaka
            ytterligare pengar från EU
          </note>
          <note n="3faec568">
            som skall fördelas till jordbruket. Eftersom summan inte är tillräckligt
            stor för att kunna fördelas på de enskilda företagen fördelas
            den kollektivt. Det ligger i sakens natur att det då också är
            litet problematiskt att härleda varje krona till exakt rätt sektor
            inom jordbruket. Det är därför man har fattat det beslutet: När
            beloppen håller sig under en viss nivå fördelas de kollektivt.
          </note>
          <note n="7245ae6a">
            Vi har gjort den bedömningen att den bästa fördelning man kan
            göra när det gäller jordbruket kollektivt är att satsa mycket
            av resurserna på forskning och utveckling. Huvuddelen av de här
            pengarna fördelas därför till olika typer av forskningsprojekt.
            Jag menar att det kommer alla delar av jordbruket till godo, så
            jag har inte för avsikt att ytterligare detaljera fördelningen
            av de här pengarna.
          </note>
          <note n="0311311f">
            Anf. 113 PATRIK NORINDER (m)
          </note>
          <note n="efd4081d">
            Herr talman! Det där var inget riktigt bra svar egentligen. Det
            går att fördela. Det är klart tydliggjort hur stor del som skall
            fördelas till de olika sektorerna, och det borde jordbruksministern
            känna till.
          </note>
          <note n="9ca4bbc0">
            Det är bra att pengarna går till forskning, utveckling och marknadsföring
            av jordbruket. Det är helt korrekt, tycker jag. Men det gäller
            då att se till att det kommer de olika sektorerna till del, så
            att de får det de skall ha enligt det regelverk som finns inom
            EU.
          </note>
          <note n="15612ca9">
            Det här är mycket lätt att räkna ut.
          </note>
          <note n="8ff13982">
            Jag hoppas att regeringen när den lägger fram propositionen sedan
            tar hänsyn till den proportionerliga fördelningen av de här pengarna.
          </note>
          <note n="b2cdb368">
            Anf. 114 Jordbruksminister ANNIKA
          </note>
          <note n="8afd0bf8">
            ÅHNBERG (s)
          </note>
          <note n="19664451">
            Herr talman! Eftersom vi nu är framgångsrika i att stabilisera
            ekonomin i Sverige är det mycket möjligt att vi kommer att få
            ytterligare s.k. agromonetära resurser tillbaka från EU. Jag har
            inte för avsikt att göra någon förändring av de pengar som nu
            har fördelats, men självfallet är jag beredd att ta del av de
            olika synpunkter som finns på hur den här typen av resurser skall
            fördelas i framtiden.
          </note>
          <note n="29ef1226">
            Stockholms slott
          </note>
          <note n="db9e3bf4">
            Anf. 115 BIRGITTA WISTRAND (m)
          </note>
          <note n="79cb8188">
            Herr talman! Jag vill ställa en fråga till kulturministern.
          </note>
          <note n="5e2cb24d">
            Alla har de senaste dagarna kunnat se vad som händer med Slottet.
            Bara det fick en liten gul rand runt sig blev det plötsligt mycket
            vackrare, och vi kunde se att det faktiskt är en pärla.
          </note>
          <note n="ff585b77">
            Jag har flera gånger tidigare i den här kammaren -
          </note>
          <note n="c82b9d8a">
            och också tillsammans med andra i massmedier - talat om att Slottet
            bör målas gult. Jag undrar så hur statsrådet ställer sig till
            att som present till Stockholm till kulturhuvudstadsåret måla
            Slottet gult.
          </note>
          <note n="61bf49bb">
            Anf. 116 Kulturminister MARITA
          </note>
          <note n="f483e109">
            ULVSKOG (s)
          </note>
          <note n="d3b99bea">
            Herr talman! Kulturhuvudstadsåret kommer att vara en mycket viktig
            händelse. Det kommer dessutom att märkas i hela landet, inte bara
            i huvudstaden. Jag har inte så fördjupat mig i de aktiviteter
            som skall äga rum under detta år så att jag har kommit fram till
            färgen på Slottet, inte än, och jag är inte alldeles övertygad
            om att det är ett beslut som kulturministern bör blanda sig i.
          </note>
          <note n="d0d27093">
            Anf. 117 BIRGITTA WISTRAND (m)
          </note>
          <note n="29e6b9e5">
            Herr talman! Det är faktiskt så att Slottet är en av statens
            byggnader. Om vi nu skall tala om att det här jubileet skall firas
            i hela Sverige, kanske också i hela världen, kommer inte Slottet
            att bara stå här, utan det kanske kommer att visas i massmedier.
            Tänk bara hur det hade sett ut om det nu, när kungen fyllde år,
            hade varit gult och hur mycket vackrare det hade varit då.
          </note>
          <note n="791ccc9f">
            Jag hoppas att kulturministern vill ta den här frågan under sin
            lupp och granska den så att vi hinner måla om Slottet till 1998.
          </note>
          <note n="adca25e1">
            Anf. 118 Kulturminister MARITA
          </note>
          <note n="f483e109">
            ULVSKOG (s)
          </note>
          <note n="fb577984">
            Herr talman! Jag kommer att granska även denna fråga. Samtidigt
            har jag noterat att det finns delade meningar även när det gäller
            färgen på Slottet. Det finns en del som talar för den gula färgen
            och andra som talar för andra färger, och jag är inte alldeles
            övertygad om att detta är en konflikt som kulturministern bör
            lösa.
          </note>
          <note n="8c540df0">
            Ersättningsnivån i a-kassan
          </note>
          <note n="dcc18eda">
            Anf. 119 DAN ERICSSON (kds)
          </note>
          <note n="00106169">
            Herr talman! Här kastar vi oss mellan ämnena. Jag vill lämna
            Slottet och monarkin och gå in på en annan fråga som har debatterats
            de senaste dagarna.
          </note>
          <note n="06170a18">
            Det handlar om a-kassan och det förslag regeringen har om en
            höjning fr.o.m. 1998, ett förslag som innebär att man realt sett
            ändå skulle få en sänkning på några års sikt. Från Kristdemokraternas
            sida har vi motsatt oss den sänkning regeringen genomförde, och
            vi har också finansierat en 80-procentsnivå redan i dag och kommande
            år, 1997.
          </note>
          <note n="d8dacc90">
            Det har ju varit litet motstridiga bud från olika regeringsledamöter
            de senaste dagarna om hur man ser på detta. Jag vill därför ge
            regeringen en möjlighet att reda ut detta och redovisa - jag tror
            att det är rätt många som är intresserade av det - om man står
            fast vid förslaget att höja nivån i a-kassan genom att i realiteten
            sänka nivån på ett antal års sikt. Är det det förslag som föreligger
            fortsättningsvis, eller har man för avsikt att förändra detta?
            Den i regeringen som känner ansvar för detta bör ge ett entydigt
            besked nu.
          </note>
          <note n="1dc38163">
            Anf. 120 Statsrådet ULRICA MESSING (s)
          </note>
          <note n="a1e1b7d3">
            Herr talman! Vi har kongressbeslut på att ersättningen i a-kassan
            skall höjas från 75 % till 80 %, och vi har gjort en överenskommelse
            med LO om att ersättningsnivån i a-kassan skall höjas från 75
            % till
          </note>
          <note n="23ad116a">
            80 %. Vi har också gjort en överenskommelse med
          </note>
          <note n="3b57039f">
            LO om att finansieringen av höjningen från 75 % till
          </note>
          <note n="910c9e3c">
            80 % skall ordnas inom den budgetram som finns i dag för a-kassan.
            Hur det exakt skall se ut får vi återkomma till när vi har diskuterat
            klart med LO, men vi har för avsikt att hålla gjorda överenskommelser.
          </note>
          <note n="abb95ad0">
            Anf. 121 DAN ERICSSON (kds)
          </note>
          <note n="947b155c">
            Herr talman! Det är intressant med regeringens överenskommelser
            med LO. Än mer intressant måste ändå vara vilka riksdagsbeslut
            som skall fattas här av folkets valda företrädare.
          </note>
          <note n="226d66fe">
            Min fråga var om regeringen står fast vid det förslag som har
            redovisats hittills när det gäller indexeringen, som ju i praktiken
            innebär att en höjning kommer att leda till en sänkning. Det var
            min fråga.
          </note>
          <note n="e1d233d4">
            Den gällde inte olika varianter, utan om förslaget står fast.
            Det har varit olika bud från regeringen de senaste dagarna.
          </note>
          <note n="a4ba3bae">
            Anf. 122 Statsrådet ULRICA MESSING (s)
          </note>
          <note n="4ab253c3">
            Herr talman! Om Dan Ericsson hade lyssnat på mitt svar hade han
            hört att jag sade att det ännu inte är klart hur det här exakt
            skall se ut. Det finns i dag inget konkret förslag för hur vi
            skall finansiera den höjningen. Vi har för avsikt att återkomma
            med ett sådant förslag i den proposition som vi har aviserat.
          </note>
          <note n="0f8a2c2f">
            Integrering av invandrare
          </note>
          <note n="40af8c8e">
            Anf. 123 EVA JOHANSSON (s)
          </note>
          <note n="08b2bbc5">
            Herr talman! Jag vill ställa en fråga till Leif
          </note>
          <note n="1df87204">
            Blomberg.
          </note>
          <note n="c93ad05b">
            Vi kommer ju nu att göra en mycket stor utbildningssatsning,
            och tanken är att det skall gå mer från den satsningen till dem
            som har den kortaste utbildningen.
          </note>
          <note n="afdef4cd">
            Invandrare är en grupp där det finns människor med både kort
            och lång utbildning, men de har också en högre arbetslöshet än
            andra. Frågan är: Är Leif
          </note>
          <note n="a54b8d04">
            Blomberg beredd att vidta några åtgärder som förstärker utbildningssatsningens
            möjligheter att bidra till att invandrare integreras, både på
            arbetsmarknaden och i samhällslivet i övrigt?
          </note>
          <note n="e003dfc6">
            Anf. 124 Statsrådet LEIF BLOMBERG (s)
          </note>
          <note n="4d127c77">
            Herr talman! Den här utbildningssatsningen gäller ju alla. Alla
            människor i det här samhället kan få del av den. Jag håller med
            Eva Johansson om att just den grupp hon nämner, nämligen våra
            invandrare, har ett särskilt stort behov av att kunna utveckla
            sina färdigheter och kunskaper för att på det sättet höja sin
            egen konkurrenskraft på svensk arbetsmarknad. Det är också vår
            avsikt att den här utbildningssatsningen på olika sätt skall kunna
            komma den gruppen till del. Det är ett viktigt led i integrationsprocessen.
          </note>
          <note n="80c24c8e">
            Sedan finns det en utbildning som är särskilt viktig för människor
            som har kommit till oss från andra länder, och det är ju språkutbildningen.
            Den utbildningsinriktningen måste vi också komma tillbaka till,
            förhoppningsvis redan under hösten, när vi har bearbetat en del
            tankar och förslag inom det området i syfte att höja kvaliteten
            på svenskundervisningen.
          </note>
          <note n="ce1def7d">
            Den kanske är huvudnyckeln in på svensk arbetsmarknad och i svenskt
            samhälle över huvud taget.
          </note>
          <note n="0b8bca7f">
            Anf. 125 EVA JOHANSSON (s)
          </note>
          <note n="870f8354">
            Herr talman! Jag delar den uppfattningen. Jag tror också att
            invandrare är en grupp som särskilt väl behöver en uppsökande
            verksamhet. Det handlar inte enbart om inträde på arbetsmarknaden
            utan om samhällslivet i stort, där vårt föreningsliv, partierna
            och andra organisationer spelar en oerhört stor roll. Frågan är
            då om statsrådet kan tänkas ta initiativ till ett stöd för uppsökande
            verksamhet som underlättar kontakterna mellan invandrare och det
            svenska samhället.
          </note>
          <note n="eb029a3a">
            Anf. 126 Statsrådet LEIF BLOMBERG (s)
          </note>
          <note n="4f1c75c4">
            Herr talman! Om jag får ta en liten stund i anspråk vill jag
            säga att vi bl.a. decentraliserar arbetsmarknadspolitiken i vårt
            land. Vi går också ut och individualiserar den. Det är ett led
            i det Eva Johansson är ute efter. Man kan nå fram till den enskilda
            individen, men också skapa ett möte mellan individ och utbildningsenhet
            - skola eller högskola - och också med arbetsgivare.
          </note>
          <note n="67c08da0">
            Vi har också försöksverksamhet i ett tiotal kommuner. Riksdagen
            skall under våren besluta om detta och försöka hitta en lokal
            samverkan mot arbetslösheten och på det sättet öka förutsättningarna
            för inträde på svensk arbetsmarknad.
          </note>
          <note n="2312601f">
            Till detta kan vi lägga de 125 miljoner kronor som har delats
            på ett antal kommuner med hårt segregerade bostadsområden i syfte
            att hitta nya metoder och ett nytt sätt att arbeta i syfte att
            öka invandrarnas inträde på svensk arbetsmarknad.
          </note>
          <note n="20c5e8f6">
            I all denna verksamhet - jag skulle kunna nämna ett antal saker
            till - är det centrala att nå fram till individen och koppla ihop
            individ med skola, högre utbildningsinstanser och arbetsgivare
            och på det sättet skapa de bästa förutsättningarna för att göra
            rätt sak för den individ det är frågan om.
          </note>
          <note n="ab8c530d">
            Försvarsanslaget
          </note>
          <note n="90bc62be">
            Anf. 127 ARNE ANDERSSON (m)
          </note>
          <note n="0c00ac8b">
            Herr talman! Jag ställer min fråga till försvarsministern i anledning
            av hans svar för en liten stund sedan till Henrik Landerholm.
            Försvarsministern överraskade mig genom att göra det enkelt för
            sig genom att tala om bekymmer som låg före hans tid och sådana
            som han möjligen kan ha eget ansvar för.
          </note>
          <note n="d6c9eec1">
            Inte kan man vara tre-femtedels-minister, försvarsministern!
            Det är inte så vi känner försvarsministern.
          </note>
          <note n="94bd9d1d">
            Jag tycker att det är synnerligen märkligt och på gränsen till
            litet ovärdigt. Försvarsministern har säkert en bättre förklaring.
          </note>
          <note n="d35de9e3">
            Jag vill fråga försvarsministern om det inte var litet dumdristigt
            att skära ned försvarsramen om det nu ändå fanns dolda ekonomiska
            bekymmer. Skulle vi kunna ta upp diskussionen en gång till och
            känna efter om det var nödvändigt? Vi kanske har nog med att reda
            upp gamla problem? Kan vi diskutera det?
          </note>
          <note n="04be8ef1">
            Anf. 128 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="835518e9">
            Herr talman! Min lott är nu att ta ansvar för tidigare försummelser.
            Min lott är nu, Arne Andersson, att plocka fram ur garderoberna
            och skrivbordslådorna sådant som borde ha avklarats tidigare.
            Vissa av de åtgärder som man pekade på i 1992 års stabiliseringsproposition
            fullföljdes inte fullt ut av den borgerliga regeringen. Det vet
            jag att Arne Andersson är fullt medveten om. Vissa av åtgärderna,
            t.ex. beslut om ytterligare reducering av Flygvapnets grundorganisation,
            förutsatte man skulle ske senare. Det får som följd, för att ta
            det som exempel, att den nuvarande regeringen och jag som försvarsminister
            tvingas att ta konsekvenserna av nedläggning av ytterligare en
            flygflottilj, som stabiliseringspropositionen förutsatte.
          </note>
          <note n="efdbd5e5">
            Så skulle jag kunna fortsätta uppräkningen.
          </note>
          <note n="fdd15279">
            Jag sade i mitt svar till Henrik Landerholm att jag har den uppfattningen
            att de totala åtgärderna från krisuppgörelsen sammantaget med
            depricieringen av kronan både har fått konsekvenser för krigsorganisationen
            och förändrat inriktningen av 1992 års försvarsbeslut. Försvarsmakten
            och Överbefälhavaren har understrukit att det är så. Följderna
            kommer att påverka planeringen i hög grad.
          </note>
          <note n="e1c65a39">
            Vad jag nu får gå till riksdagen med är de tre femtedelar som
            hände före min tid som försvarsminister. Det är klart att jag
            får signera hela propositionen, och jag kommer självfallet också
            att försvara åtgärderna. Jag skall skydda Arne Andersson i den
            debatten.
          </note>
          <note n="d157d0a5">
            Jag måste ändå när jag blir så ivrigt utfrågad från moderat håll
            - Henrik Landerholm och Arne Andersson hjälps åt för att plana
            ut tidigare försummelser -
          </note>
          <note n="33a99d8f">
            vara oförskämd nog att påminna er om vad som hände under den
            perioden.
          </note>
          <note n="29cc3397">
            Anf. 129 ARNE ANDERSSON (m)
          </note>
          <note n="426fe991">
            Herr talman! Nu skall vi inte krångla till det, herr försvarsminister.
            Var det ändå på det sättet, vilket jag tror, att försvarsministern
            klokt nog förstod att det fanns skräp i byrålådan, var det väldigt
            dumt att börja med en neddragning av ramen. Det hade kanske varit
            nog att rätta till det som förmentes ligga kvar från den gamla
            regeringens tid.
          </note>
          <note n="9e385068">
            När jag nu lyssnar till socialdemokrater och en och annan centerpartist
            ute på de nedläggningshotade orterna blir jag övertygad om att
            de inte visste vad
          </note>
          <note n="4216c30a">
            6 december-beslutet innebar. De står inför fullbordat faktum.
            Därför säger de nu var och en på sin ort - 18
          </note>
          <note n="e1924bbb">
            orter tror jag att det är - följande: Så där kan vi inte göra.
            Vi får i alla fall flytta det till grannlänet!
          </note>
          <note n="e9cab689">
            Jag ställer frågan rakt ut en gång till. Vore det kanske idé
            att tala om att ta belastningarna i tur och ordning och att den
            ansvarskännande och kloke försvarsminister vi har reder upp de
            gamla problemen?
          </note>
          <note n="734be6d9">
            Sedan får vi se om det finns rum för ytterligare besparingar.
          </note>
          <note n="320f20f3">
            Anf. 130 Försvarsminister THAGE G
          </note>
          <note n="6ee50b41">
            PETERSON (s)
          </note>
          <note n="521216b5">
            Herr talman! I de planeringsdirektiv som regeringen lämnade till
            Överbefälhavaren framgick alla förutsättningar fullt klart. Det
            är därför Överbefälhavaren gör sin sammanfattning. Han startar
            kring budgetåret 1992/93, och sedan går han framåt. Sedan lägger
            han fram sina förslag. De förslag som riksdagen kommer att få
            ta emot den 20 september och behandla i höst utgår ifrån Överbefälhavarens
            beräkningar av just de totala besparingskraven.
          </note>
          <note n="2f6e6693">
            Vi kan naturligtvis orda om huruvida allt detta är säkerhetspolitiskt
            motiverat. Låt oss säga att varenda krona inte skulle vara motiverad
            av den säkerhetspolitiska förändringen. Jag vill fråga Arne Andersson
            och hans partikamrater i kammaren om de inte har upptäckt att
            andra sektorer av samhället får hjälpa till att rätta till svensk
            ekonomi. Skall vi verkligen ge
          </note>
          <note n="702e41a1">
            Försvarsmakten och försvaret ett fribrev i en situation då vi
            kräver att pensionärer, barnfamiljer och låglönegrupper skall
            rätta till Sveriges ekonomi? Då skall alla sektorer delta.
          </note>
          <note n="bd914a2b">
            Om försvaret inte gjorde det utan fick fribrev är jag rädd för
            att försvarsviljan skulle komma att skadas. Det skulle skada försvaret.
            Därför menar jag att man också måste se till att försvaret får
            vara med och ta sin del av saneringen av Sveriges ekonomi.
          </note>
          <note n="51f00def">
            Arne Andersson kan vara lugn. Det kommer att vara min ambition
            att en gång för alla försöka rensa ut alla gamla surdegar och
            presentera för Sveriges riksdag vad det hela gäller. Det kommer
            jag också klara att motivera säkerhetsmässigt, med hänsyn till
            en annan militär hotbild.
          </note>
          <note n="43378323">
            Anf. 131 FÖRSTE VICE TALMANNEN
          </note>
          <note n="fd875890">
            Därmed är frågestunden avslutad. Jag tackar statsråden för att
            de har velat komma hit och svara på kammarledamöternas frågor.
          </note>
          <note n="0037e131">
            Beslut
          </note>
          <note n="119f5187">
            AU8 Europeiska företagsråd
          </note>
          <note n="ca5d8582">
            Mom. 1 (sättet att införliva direktivet)
          </note>
          <note n="e2a460be">
            1. utskottet
          </note>
          <note n="4f24dc41">
            2. res. 1 (m)
          </note>
          <note n="8942f40a">
            Kammaren biföll utskottets hemställan med acklamation.
          </note>
          <note n="05beae5f">
            Mom. 3 (tystnadsplikt m.m.)
          </note>
          <note n="e2a460be">
            1. utskottet
          </note>
          <note n="7fe711de">
            2. res. 4 (v)
          </note>
          <note n="c4c059d2">
            Votering:
          </note>
          <note n="52dae4af">
            220 för utskottet
          </note>
          <note n="d9a02601">
            16 för res. 4
          </note>
          <note n="1ceded13">
            68 avstod
          </note>
          <note n="e783584f">
            45 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="c67adeff">
            För utskottet: 147 s, 6 m, 24 c, 23 fp, 10 mp, 10 kds
          </note>
          <note n="5e452947">
            För res. 4: 16 v
          </note>
          <note n="facb277f">
            Avstod: 67 m, 1 kds
          </note>
          <note n="09f541e3">
            Frånvarande: 14 s, 7 m, 3 c, 3 fp, 6 v, 8 mp, 4 kds
          </note>
          <note n="21997596">
            Göthe Knutson och Gullan Lindblad (båda m) anmälde att de avsett
            att avstå från att rösta men markerats ha röstat ja.
          </note>
          <note n="faa9887d">
            Övriga moment
          </note>
          <note n="d91be084">
            Kammaren biföll utskottets hemställan.
          </note>
          <note n="ef87b4be">
            AU9 EG:s arbetstidsdirektiv, m.m.
          </note>
          <note n="03bbe5e4">
            Mom. 1 (möjligheten att i kollektivavtal avvika från
          </note>
          <note n="5d12324c">
            AL:s bestämmelser)
          </note>
          <note n="e2a460be">
            1. utskottet
          </note>
          <note n="4f24dc41">
            2. res. 1 (m)
          </note>
          <note n="c4c059d2">
            Votering:
          </note>
          <note n="93e7d6a7">
            233 för utskottet
          </note>
          <note n="f51acca6">
            72 för res. 1
          </note>
          <note n="53d1a9ec">
            44 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="c68ed06b">
            För utskottet: 148 s, 1 m, 24 c, 23 fp, 16 v, 10 mp, 11
          </note>
          <note n="9867ec75">
            kds
          </note>
          <note n="a9de2510">
            För res. 1: 72 m
          </note>
          <note n="fdc27020">
            Frånvarande: 13 s, 7 m, 3 c, 3 fp, 6 v, 8 mp, 4 kds
          </note>
          <note n="f3550f9b">
            Mom. 2 (begränsning av veckoarbetstid, dygnsvila, nattarbetets
            längd, rätt till omplacering vid nattarbete och hemarbete)
          </note>
          <note n="e2a460be">
            1. utskottet
          </note>
          <note n="1cfaac59">
            2. res. 2 (v)
          </note>
          <note n="c4c059d2">
            Votering:
          </note>
          <note n="314fe5ce">
            279 för utskottet
          </note>
          <note n="4a57a2b6">
            16 för res. 2
          </note>
          <note n="d1c7586b">
            10 avstod
          </note>
          <note n="53d1a9ec">
            44 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="77ba2f99">
            För utskottet: 148 s, 73 m, 24 c, 23 fp, 11 kds
          </note>
          <note n="9099c1ae">
            För res. 2: 16 v
          </note>
          <note n="a114cb53">
            Avstod: 10 mp
          </note>
          <note n="fdc27020">
            Frånvarande: 13 s, 7 m, 3 c, 3 fp, 6 v, 8 mp, 4 kds
          </note>
          <note n="33f00022">
            Mom. 3 (sanktioner)
          </note>
          <note n="e2a460be">
            1. utskottet
          </note>
          <note n="bad896c9">
            2. res. 4 (m)
          </note>
          <note n="c4c059d2">
            Votering:
          </note>
          <note n="8efc2dbb">
            232 för utskottet
          </note>
          <note n="21aeb212">
            74 för res. 4
          </note>
          <note n="5ff3852c">
            43 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="0443d625">
            För utskottet: 148 s, 24 c, 23 fp, 16 v, 10 mp, 11 kds
          </note>
          <note n="26da63f5">
            För res. 4: 74 m
          </note>
          <note n="f00216ac">
            Frånvarande: 13 s, 6 m, 3 c, 3 fp, 6 v, 8 mp, 4 kds
          </note>
          <note n="dd25d380">
            Mom. 8 (arbetstidsförkortning)
          </note>
          <note n="e2a460be">
            1. utskottet
          </note>
          <note n="b496a8e3">
            2. res. 7 (v)
          </note>
          <note n="c4c059d2">
            Votering:
          </note>
          <note n="bd21aa5c">
            212 för utskottet
          </note>
          <note n="c3762c65">
            16 för res. 7
          </note>
          <note n="301fc524">
            78 avstod
          </note>
          <note n="5ff3852c">
            43 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="5bd0230a">
            För utskottet: 148 s, 7 m, 24 c, 22 fp, 11 kds
          </note>
          <note n="22fdd2d2">
            För res. 7: 16 v
          </note>
          <note n="99dfdd16">
            Avstod: 67 m, 1 fp, 10 mp
          </note>
          <note n="f00216ac">
            Frånvarande: 13 s, 6 m, 3 c, 3 fp, 6 v, 8 mp, 4 kds
          </note>
          <note n="00c70038">
            Mom. 10 (begränsning av övertid och mertid)
          </note>
          <note n="e2a460be">
            1. utskottet
          </note>
          <note n="5c038dc3">
            2. res. 10 (v)
          </note>
          <note n="c4c059d2">
            Votering:
          </note>
          <note n="454e5fee">
            280 för utskottet
          </note>
          <note n="55101dad">
            26 för res. 10
          </note>
          <note n="5ff3852c">
            43 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="826c06fe">
            För utskottet: 148 s, 74 m, 22 c, 23 fp, 2 mp, 11 kds
          </note>
          <note n="00c2665e">
            För res. 10: 2 c, 16 v, 8 mp
          </note>
          <note n="f00216ac">
            Frånvarande: 13 s, 6 m, 3 c, 3 fp, 6 v, 8 mp, 4 kds
          </note>
          <note n="faa9887d">
            Övriga moment
          </note>
          <note n="d91be084">
            Kammaren biföll utskottets hemställan.
          </note>
          <note n="5f4a360f">
            AU10 Riksdagens revisorers förslag angående den statliga personalpolitiken
          </note>
          <note n="37b15de0">
            Mom. 1 (inriktningen av och målen för den statliga personalpolitiken,
            m.m.)
          </note>
          <note n="e2a460be">
            1. utskottet
          </note>
          <note n="862fdd74">
            2. res. 1 (v)
          </note>
          <note n="c4c059d2">
            Votering:
          </note>
          <note n="7b520849">
            288 för utskottet
          </note>
          <note n="e4ac7a25">
            17 för res. 1
          </note>
          <note n="599c10c3">
            1 avstod
          </note>
          <note n="5ff3852c">
            43 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="574be608">
            För utskottet: 148 s, 73 m, 24 c, 22 fp, 10 mp, 11 kds
          </note>
          <note n="19673f5f">
            För res. 1: 1 m, 16 v
          </note>
          <note n="827d6c87">
            Avstod: 1 fp
          </note>
          <note n="f00216ac">
            Frånvarande: 13 s, 6 m, 3 c, 3 fp, 6 v, 8 mp, 4 kds
          </note>
          <note n="1bab66c2">
            Tomas Högström (m) anmälde att han avsett att rösta ja men markerats
            ha röstat nej.
          </note>
          <note n="51ec5a2a">
            Mom. 4 (tidsbegränsade chefsförordnanden och chefsavveckling
            m.m.)
          </note>
          <note n="e2a460be">
            1. utskottet
          </note>
          <note n="7fe711de">
            2. res. 4 (v)
          </note>
          <note n="c4c059d2">
            Votering:
          </note>
          <note n="50028afb">
            291 för utskottet
          </note>
          <note n="d9a02601">
            16 för res. 4
          </note>
          <note n="f3ae60ba">
            42 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="f2f11d05">
            För utskottet: 149 s, 74 m, 24 c, 23 fp, 10 mp, 11 kds
          </note>
          <note n="5e452947">
            För res. 4: 16 v
          </note>
          <note n="6905b90f">
            Frånvarande: 12 s, 6 m, 3 c, 3 fp, 6 v, 8 mp, 4 kds
          </note>
          <note n="a971e02a">
            Mom. 5 (särskild central enhet för policy- och förhandlingsfrågor
            m.m.)
          </note>
          <note n="e2a460be">
            1. utskottet
          </note>
          <note n="12b145ea">
            2. res. 5 (kds)
          </note>
          <note n="c4c059d2">
            Votering:
          </note>
          <note n="50028afb">
            291 för utskottet
          </note>
          <note n="5874d7aa">
            11 för res. 5
          </note>
          <note n="e45c70f5">
            47 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="ea0c31a6">
            För utskottet: 146 s, 73 m, 24 c, 22 fp, 16 v, 10 mp
          </note>
          <note n="a8f8aae2">
            För res. 5: 11 kds
          </note>
          <note n="99520ce2">
            Frånvarande: 15 s, 7 m, 3 c, 4 fp, 6 v, 8 mp, 4 kds
          </note>
          <note n="faa9887d">
            Övriga moment
          </note>
          <note n="d91be084">
            Kammaren biföll utskottets hemställan.
          </note>
          <note n="5fba687e">
            8 § Riksdagens revisorers förslag angående insatser att främja
            jämställdheten i arbetslivet
          </note>
          <note n="f2f873c9">
            Föredrogs
          </note>
          <note n="75c0b3b6">
            Arbetsmarknadsutskottets betänkande 1995/96:AU14
          </note>
          <note n="abfbd7ea">
            Riksdagens revisorers förslag angående insatser att främja jämställdheten
            i arbetslivet (förs.
          </note>
          <note n="fe533378">
            1995/96:RR8)
          </note>
          <note n="171fc71d">
            Anf. 132 CHRISTEL ANDERBERG (m)
          </note>
          <note n="771a9727">
            Herr talman! Till grund för det eniga förslag från
          </note>
          <note n="5a970ffd">
            Riksdagens revisorer som kammaren nu har att behandla ligger
            rapporten "Jämställt med statens hjälp?". Den utmynnar i slutsatsen
            att det i statsförvaltningen har funnits och finns ett betydande
            ointresse för jämställdhetsfrågor.
          </note>
          <note n="b31c1bc5">
            Man kan också dra slutsatsen att "världens mest jämställda regering"
            pratar väldigt mycket om jämställdhet men uppvisar mycket klena
            resultat när det gäller att omsätta detta fagra tal till konkret
            handlande.
          </note>
          <note n="a16aff35">
            Till att börja med anser vi moderater rent principiellt att ett
            enigt förslag från revisorerna, där alla partier finns representerade,
            inte bör frångås av riksdagen annat än i undantagsfall då särskilda
            skäl kan föranleda ett annat ställningstagande. Några sådana särskilda
            skäl har inte framkommit i detta ärende.
          </note>
          <note n="ab9c31fe">
            Redan av detta skäl anser vi att de tillkännagivanden till regeringen
            som revisorerna har föreslagit är väl motiverade. Till detta vill
            jag lägga följande.
          </note>
          <note n="2cb22c11">
            Det må vara att den omfattande lagstiftningen på jämställdhetsområdet
            under senare år kan uppfattas som en belastning för myndigheterna,
            särskilt i tider av krympande ekonomiska resurser. Å andra sidan
            är denna lagstiftning fullt ut gällande inom det privata näringslivet,
            och det har inte heller tillförts några extra anslag för att kunna
            svara upp till intentionerna bakom lagstiftningen.
          </note>
          <note n="0c0bcb48">
            Det må också vara att intresse och engagemang inte kan kommenderas
            fram, som några remissinstanser har framhållit, men detsamma gäller
            ju inom den enskilda sektorn. Där gives dock ingen pardon.
          </note>
          <note n="88cfb458">
            Samma dag som utskottet justerade detta betänkande kunde man
            läsa i tidningarna att JämO hade förelagt två företag i Skurup,
            S E Label AB och Ropack Materialhantering, viten på 0,5 miljoner
            respektive 300 kr för brott mot jämställdhetslagen. De båda företagen
            hade inte upprättat jämställdhetsplaner.
          </note>
          <note n="f57f8cc3">
            När nu revisorerna i sin granskning kommer fram till att det
            förekommit att myndigheter helt saknat jämställdhetsplaner och
            att stora etablerade myndigheter haft ofullständiga planer visar
            utskottsmajoriteten en sällsamt överslätande attityd. Folkhälsoinstitutet,
            som helt saknar jämställdhetsplan, ursäktas exempelvis med att
            myndigheten i sitt yttrande till revisorerna ändå betonar vikten
            av jämställdhet och fördelarna med en jämställdhetsplan och uppföljningen
            av den.
          </note>
          <note n="b478d619">
            Det skall bli mycket intressant att se om JämO
          </note>
          <note n="b4028c18">
            kommer att låtas sig blidkas lika lätt om de två företagen i
            Skurup svarar på motsvarande sätt som Folkhälsoinstitutet gjorde
            till revisorerna.
          </note>
          <note n="f5aac821">
            Oavsett vad man tycker om olika enskildheter i jämställdhetslagen,
            oavsett om man tycker att Sverige kanske borde ha större problem
            att koncentrera sig på, måste man i alla fall kunna ställa minst
            lika höga krav på statliga myndigheter som på arbetsgivare inom
            det privata näringslivet. De statliga myndigheterna borde faktiskt
            kunna avkrävas att tjäna som föredömen.
          </note>
          <note n="4681ce40">
            Moderata samlingspartiet anser också, i motsats till utskottsmajoriteten,
            att det är självklart att regeringen inom ramen för sitt ansvar
            för den statliga personalpolitiken bär det övergripande ansvaret
            för hur de statliga myndigheterna bedriver sitt jämställdhetsarbete.
            Det hindrar inte att det löpande arbetet med dessa frågor kan
            delegeras till JämO. Ansvaret bör dock aldrig kunna delegeras.
          </note>
          <note n="b606b3fe">
            Vi anser också att revisorernas förslag ligger väl i linje med
            utvecklingen på senare år. Det innebär att riksdagen i ökad utsträckning
            engagerar sig i uppföljningen av sina olika beslut.
          </note>
          <note n="7816f70b">
            Moderata samlingspartiet instämmer också i revisorernas bedömning
            att de övergripande mål som uppställdes i 1988 års jämställdhetsproposition
            var mycket långtgående samt att mål som inte motsvaras av verkningsfulla
            åtgärder i själva verket kan motverka sina syften. Propositionen
            förutsatte att målen skulle kunna behöva justeras under perioden.
            Det är emellertid helt oacceptabelt att en sådan revidering endast
            sker i form av att myndigheterna struntar i att försöka leva upp
            till målen. I stället hade det kunnat krävas att statliga myndigheter
            på lämpligt sätt hade uppmärksammat regeringen på att de uppställda
            målen var orealistiska.
          </note>
          <note n="289511ac">
            Det är alldeles häpnadsväckande att majoriteten i
          </note>
          <note n="90493e3b">
            "världens mest jämställda parlament" ursäktar myndigheterna för
            de brister som revisorerna funnit med att det är för svårt, att
            det är krångligt, att det saknas resurser, att intresse inte kan
            kommenderas fram osv.
          </note>
          <note n="091b6b16">
            Ingen av dessa ursäkter hade accepterats om de hade kommit från
            arbetsgivare inom den enskilda sektorn.
          </note>
          <note n="0476bb50">
            Moderata samlingspartiet ställer gärna upp på en översyn av jämställdhetslagen
            och en revidering av målen till en mer realistisk nivå. Men gällande
            lagstiftning skall efterlevas. Den offentliga sektorn skall inte
            ha någon form av fribrev eller privilegier som den enskilda sektorn
            inte åtnjuter.
          </note>
          <note n="9ea9d16f">
            Herr talman! Detta bör riksdagen som sin mening ge regeringen
            till känna med anledning av revisorernas förslag. För tids vinnande
            yrkar jag bifall endast till reservation nr 2.
          </note>
          <note n="d8d396ec">
            Anf. 133 ELVING ANDERSSON (c)
          </note>
          <note n="ced722ae">
            Herr talman! Jämställdhet mellan kvinnor och män är en av våra
            viktigaste rättvisefrågor. Sverige har i en internationell jämförelse
            nått mycket långt i jämställdhetsarbete, men det är ändå mycket
            långt kvar innan vi kan säga att vi har ett jämställt samhälle
            i
          </note>
          <note n="1f70839b">
            Sverige.
          </note>
          <note n="8c7b7a86">
            Det finns många exempel på bristande jämställdhet, inte minst
            inom arbetslivet. En många gånger könssegregerad arbetsmarknad
            är ett exempel och skillnader i lön mellan kvinnor och män är
            ett annat.
          </note>
          <note n="0d7f8955">
            Eftersom riksdagen flera gånger uttalat nödvändigheten av en
            ökad jämställdhet just i arbetslivet och fattat beslut om detta,
            borde det vara en självklarhet att staten själv går före och är
            ett föredöme för den övriga arbetsmarknaden.
          </note>
          <note n="f98a77bf">
            Den rapport från Riksdagens revisorer som vi nu behandlar visar
            dock på att så inte är fallet. Det finns allvarliga brister hos
            statliga verk och myndigheter.
          </note>
          <note n="5fdfddec">
            Även om utskottet inte delar revisorernas slutsatser i alla delar
            kvarstår ändå faktum; det finns allvarliga brister i jämställdhetsarbetet
            hos staten som arbetsgivare. Det är naturligtvis inte acceptabelt.
            Här måste det ske förändringar, och det måste ske snabbt.
          </note>
          <note n="4244d6dd">
            Revisorerna pekar på exempel där man inte har levt upp till det
            lagstadgade kravet att ha en jämställdhetsplan. Det får ju ändå
            betraktas som ett minimikrav. Sedan kan det finnas synpunkter
            på kvaliteten och innehållet i dessa jämställdhetsplaner, men
            att över huvud taget inte ha upprättat sådana planer är naturligtvis
            en ganska allvarlig underlåtenhetssynd från de statliga arbetsgivarna.
          </note>
          <note n="ba555e3c">
            Det finns också exempel i rapporten på bristande uppföljning
            av riksdagsbeslut på det här området. Här är hanteringen och uppföljningen
            av riksdagsbeslutet om den s.k. tiotusenkronan, som ju infördes
            för att hjälpa till att bryta upp den könsuppdelade arbetsmarknaden,
            ett annat flagrant exempel.
          </note>
          <note n="2475d193">
            Jag tycker att det är viktigt att regeringen, som har det yttersta
            ansvaret på det här området, verkligen tar sitt ansvar och tar
            tag i problemen och ser till att statliga arbetsgivare blir det
            föredöme för hela arbetsmarknaden när det gäller jämställdhetsarbetet
            som i alla fall jag, och jag tror hela kammaren, menar att den
            statliga arbetsgivarverksamheten måste vara.
          </note>
          <note n="175412c1">
            Herr talman! Jag vill avslutningsvis yrka bifall till
          </note>
          <note n="f2ef2b01">
            Centerpartiets reservation nr 8 som är fogad till utskottsbetänkandet.
          </note>
          <note n="4aac5c93">
            Anf. 134 ELVER JONSSON (fp)
          </note>
          <note n="51636d9f">
            Herr talman! På alla plan är jämställdhet någonting viktigt.
            Det gäller mellan folk och nationer och mellan olika sociala grupper.
            Det gäller också rätten att vara olik. Det leder till att det
            inte får finnas hinder att leva ett harmoniskt och fullgott liv
            oavsett ras, religion, ekonomisk status eller könstillhörighet.
          </note>
          <note n="9999f4ac">
            Det är bra att Riksdagens revisorer har granskat de ca 15 år
            som nu har gått sedan jämställdhetslagen togs i bruk.
          </note>
          <note n="6f6f4b84">
            Utifrån liberala utgångspunkter skall jämställdheten bygga på
            valfrihet för individerna när det gäller yrke, boende och i övrigt
            den livsmiljö man eftersträvar. Samhällets uppgift är inte att
            i detalj peka ut och föreskriva, men det finns ett politiskt ansvar
            för att undanröja det hinder som uppträder i så många skepnader
            när det t.ex. gäller att nå en god jämställdhet.
          </note>
          <note n="133fc86e">
            Ett särskilt ansvar har i lagstiftningen lagts på området jämställdhet
            i arbetslivet. Den lagen genomdrevs trots starkt motstånd från
            flera kretsar, som i grunden starkt ogillade strävanden mot ökad
            jämställdhet. När folkpartiregeringen 1979 förelade riksdagen
            en jämställdhetsproposition, i vilken man med lagen i ryggen också
            tog upp ett aktivt jämställdhetsarbete, sade inte bara LO och
            Svenska Arbetsgivareföreningen nej. De fick också stöd för sitt
            nej här i riksdagen av både socialdemokrater och kommunister.
            I omröstningen på våren fälldes förslaget. Efter valet på hösten
            1979 återkom den nytillträdda trepartiregeringen med folkpartiförslaget
            från våren. Förslaget kunde genomdrivas med en enda rösts övervikt.
          </note>
          <note n="92ee2c1a">
            Men också den gången bjöd kommunisterna och socialdemokraterna
            hårt motstånd in i det sista.
          </note>
          <note n="11b4eb55">
            Detta genombrott för en aktiv jämställdhetspolitik i arbetslivet
            har senare fått en bred uppslutning också från de partier som
            var motståndare när beslutet fattades. Trots att beslutet hälsades
            med stor entusiasm i många kretsar - inte minst från kvinnohåll
            - måste vi ändå konstatera att dessa 15 år med jämställdhetslagen
            har varit tyngre än vad reformivrarna föreställde sig. Olika regeringar
            har föreslagit förändringar och förbättringar. En del skärpningar
            kom, både under den socialdemokratiska regeringens tid 1991 och
            under fyrpartiregeringens tid 1994. Jag tycker att det är bra
            att Riksdagens revisorer har gjort en granskning av ett antal
            fallstudier och även kommit med en hel del kritiska synpunkter.
          </note>
          <note n="4cb69851">
            Jämställdhetslagen är tillämplig på hela arbetsmarknaden. Enligt
            lagen är arbetsgivarna skyldiga att i sin verksamhet bedriva målinriktad
            arbete för att aktivt främja jämställdhet i arbetslivet. Redan
            själva upprättandet av en jämställdhetsplan för flertalet arbetsplatser
            innebär en viktig genomgång för varje företag. Planen skall innehålla
            konkreta insatser för jämställdhet som arbetsgivaren planerar
            i sin verksamhet för de kommande åren. Detta är ett krav som infördes
            i 1991 års lagstiftning, och ett värdefullt komplement. Visserligen
            utgick 1979 års jämställdhetslag ifrån att aktivt jämställdhetsarbete
            planmässigt skulle bedrivas, men i lagen fanns inga sådana direkta
            krav.
          </note>
          <note n="d3977de9">
            I 1994 års jämställdhetsproposition föreslog den dåvarande fyrpartiregeringen
            med socialminister
          </note>
          <note n="38e1952e">
            Bengt Westerberg som föredragande att en särskild genomlysning
            av företagens lönesättning skulle göras.
          </note>
          <note n="09d1eb86">
            Man skulle då årligen se över och jämföra utfallet av kvinnors
            och mäns löneavtal. Även om det är långt till jämställda lönevillkor
            är det ingen tvekan om att en sådan lagmässigt påbjuden genomgång
            tjänar jämställdhetens intressen. Särskilt den svagare parten,
            dvs. i regel kvinnorna, kan dra fördel av detta.
          </note>
          <note n="c156d44a">
            I Folkpartiets kommittémotion A15 har vi uttryckt en stor oro
            för att jämställdheten inte har blivit en prioriterad fråga för
            regeringen. Revisorernas påpekande att statliga myndigheter nonchalerar
            lagens krav och intentioner är mycket allvarligt. Om inte jämställdhetsarbetet
            inom myndigheterna tas på allvar blir det svårt att motivera t.ex.
            privata företag att satsa på jämställdhetsarbete. Tydligt är att
            det på för många håll i statsförvaltningen finns ett ointresse
            för, och i en del fall också motstånd mot, en ökad jämställdhet.
          </note>
          <note n="ec2448a0">
            När Sverige inom EU, eller t.ex. i samband med biståndsinsatser
            i tredje världen, ställer krav på jämställdhet gäller det att
            först ha sopat för egen dörr här hemma i Sverige, så att säga.
          </note>
          <note n="326c9263">
            Utskottsmajoriteten säger visserligen att man inte har någon
            annan uppfattning än den som förespråkas i folkpartimotionen A15,
            och även delvis i A18, när det gäller vikten av ett aktivt jämställdhetsarbete
            inom statsförvaltningen. Utskottet hänvisar till tidigare uttalande
            om att staten skall vara en föredömlig arbetsgivare.
          </note>
          <note n="fe4b9913">
            Det finns en, som jag tolkar det, besvärande känsla också hos
            utskottet över att ointresset för jämställdhetsfrågor är så utbrett
            på det statliga området.
          </note>
          <note n="0411cb73">
            Utskottet nöjer sig dock med att återigen poängtera det tidigare
            sagda i jämställdhetsfrågor, och lägger till att Sverige inte
            kan avstå från att i olika internationella sammanhang framhålla
            betydelsen av jämställdhet mellan kvinnor och män. Det har också
            skett, t.ex.
          </note>
          <note n="101f927b">
            inför EU:s regeringskonferens och i biståndspropositionen.
          </note>
          <note n="8aa4b139">
            Herr talman! Jag känner mig ändå bekymrad över den förnöjsamhet
            som utskottet visar. Man menar att det trots allt är ganska hyggligt.
            Jag tycker inte heller att det är särskilt poängfyllt att tala
            om det pris Sverige fick borta i Kina förra året, i anledning
            av en bra kvinnorepresentation i riksdagen och en jämn könsfördelning
            i regeringen. Ändå måste man konstatera att Sverige inte har fått
            bestiga någon prispall när det gäller de statliga insatserna för
            jämställdheten här hemmavid - och det är ju det som betänkandet
            handlar om.
          </note>
          <note n="23a48a6a">
            Därför föreslås i reservation 1 att riksdagen tillskriver regeringen
            och påpekar att staten bör uppträda som en föredömlig arbetsgivare,
            framför allt i fråga om ett aktivt jämställdhetsarbete.
          </note>
          <note n="fc223ce0">
            Herr talman! Jag tror på det goda exemplets makt när det gäller
            att rå på attityder och fördomar som ofta hindrar en god förändring.
            Det gäller inte minst på jämställdhetsområdet, där vi under senare
            år har upplevt att det går ganska tungt och trögt. Det är därför
            starkt beklagligt att revisorerna i sin granskning har funnit
            att de statliga arbetsgivarna inte är de goda exempel som det
            finns anledning att hoppas på, och som lagen föreskriver. Därför
            var det bra att den förra fyrpartiregeringen föreslog en skärpning
            av jämställdhetslagen som innebar att man bröt igenom det bakvatten
            som jämställdhetsarbetet hade hamnat i. Detta innebär bl.a. att
            det inte längre är möjligt att genom kollektivavtal inskränka
            lagens tillämpningsområde.
          </note>
          <note n="e23dc5fb">
            Slutsatsen av revisorernas rapport och de iakttagelser som många
            motionärer har gjort är att regeringen måste intensifiera sitt
            jämställdhetsarbete, och framför allt se till att de egna myndigheterna
            lever upp till jämställdhetslagens krav.
          </note>
          <note n="8d6db583">
            Herr talman! Jag tror att om Sverige skall kunna ställa krav
            på jämställdhet i det internationella arbetet så måste jämställdhetsarbetet
            också klaras av här hemma, på det nationella planet. Jag vill
            med det anförda yrka bifall till reservation nr 1.
          </note>
          <note n="8f540251">
            Anf. 135 INGRID BURMAN (v)
          </note>
          <note n="8daffabd">
            Herr talman! Riksdagens revisorer har granskat jämställdhetsplanerna
            hos fyra statliga myndigheter, och hanteringen av den s.k. tiotusenkronan.
          </note>
          <note n="1b2ee5eb">
            Revisorernas rapport är en mycket nedslående läsning. Där framgår
            klart och tydligt att de undersökta myndigheterna inte har någon
            respekt för jämställdhetslagen. Man saknar jämställdhetsplaner,
            eller har undermåliga och dåliga jämställdhetsplaner. Ingen myndighet
            har redovisat en kartläggning av lönerna trots att lagen påbjuder
            det. Samtidigt ökar lönegapet mellan könen, och den könssegregerade
            arbetsmarknaden består.
          </note>
          <note n="0a3811a3">
            Staten är en stor arbetsgivare som måste ta ett stort ansvar
            för jämställdhetsarbetet. Hur skall riksdag och regering med trovärdighet
            kunna hävda att andra arbetsgivare skall följa våra lagar, när
            de arbetsgivare som staten själv förfogar över tillåts strunta
            i lagarna utan att vi reagerar?
          </note>
          <note n="f566fc40">
            Utskottets majoritet skriver i betänkandet att revisorernas rapport
            är mycket nedslående. Sedan finner utskottet att det inte behövs
            något uttalande med anledning av rapporten.
          </note>
          <note n="f11b6650">
            Man säger alltså: Det här var illa, men vi gör ingenting. Man
            säger att det saknas underlag att bedöma om det finns jämställdhetsplaner
            i övriga statliga myndigheter eller om läget är lika illa överallt.
            Och så gör man ingenting.
          </note>
          <note n="9662358f">
            Man konstaterar att det finns en allmän känsla av att det nog
            finns brister i efterlevnaden av jämställdhetslagen. Och så gör
            man ingenting.
          </note>
          <note n="54010308">
            Man hänvisar till att det är JämO som är tillsynsmyndigheten
            och framställer det som om det vore en motsättning till att staten
            som arbetsgivare och riksdag och regering som ytterst ansvariga
            skulle se till att statliga arbetsgivare tar sitt arbetsgivaransvar
            och åtminstone följer lagarna.
          </note>
          <note n="034eeef2">
            Samtidigt, det förtjänar att framhållas, beskriver man i betänkandet
            JämO:s undersökningar som razzior.
          </note>
          <note n="436d9676">
            JämO har sin givna roll som tillsynsmyndighet.
          </note>
          <note n="5f80ec8e">
            Men det innebär inte att statliga myndigheter på något sätt är
            befriade från att följa landets lagar. Det innebär inte att riksdag
            och regering inte skulle ha det yttersta ansvaret för att så sker.
          </note>
          <note n="f2ddbae8">
            Revisorerna föreslår att jämställdhetsplanerna skall in i årsredovisningen.
            Det tycker vi är bra. Vi anser dessutom att de skall finnas med
            i verksamhetsplanerna. Det skulle skapa tydliga incitament för
            att både upprätta och utvärdera planen.
          </note>
          <note n="ea51f0c5">
            Vi anser att de statliga arbetsgivare som inte har godtagbara
            planer skall utbildas av JämO, eller av någon som JämO anvisar,
            i hur man arbetar med att ta fram planer. Den utbildningen skall
            bekostas av arbetsgivarna. Det skulle skapa tydliga ekonomiska
            incitament. Det skulle visa att jämställdheten är viktig. Den
            tar tid och kan t.o.m. kosta pengar.
          </note>
          <note n="cfa4659e">
            Dessutom krävs det ett sanktionssystem för de arbetsgivare som
            trots lagar och utbildning struntar i att upprätta planerna. Vi
            anser också att det måste till en ändring så att jämställdhetslagen
            omfattar alla arbetsplatser; även de med mindre än 10 anställda.
            Ett aktivt arbete med att utjämna könsskillnader i arbetslivet
            kan och får aldrig begränsas till de större arbetsplatserna.
          </note>
          <note n="2ad30a56">
            Det är som sagt nedslående att läsa revisorernas rapport. Men
            det är ännu mer nedslående att läsa betänkandet. Majoriteten konstaterar:
            Det här är illa, men vi gör ingenting.
          </note>
          <note n="bbf928c8">
            Personligen är jag så trött på alla vackra honnörsord om jämställdhet
            som aldrig leder till aktiva åtgärder. Samtidigt pressas Sveriges
            kvinnor ut ur arbetsmarknaden, samtidigt växer lönegapen mellan
            könen, samtidigt växer den kvinnliga deltidsarbetslösheten.
          </note>
          <note n="85a5ac43">
            Ja, listan kan göras lång.
          </note>
          <note n="9e14989a">
            Jag tycker att det är på sin plats att citera ur den nyligen
            publicerade utredningen Hälften är nog. Där skriver man: Regeringen
            skall tillämpa main streaming som arbetssätt. Det innebär att
            jämställdhetsperspektivet skall genomsyra alla politikerområden.
          </note>
          <note n="373088f7">
            Därför finns det bl.a. ett allmänt utredningsdirektiv som påbjuder
            att alla statliga utredningar skall belysa sina sakfrågor och
            förslag med tanke på jämställdhet mellan könen.
          </note>
          <note n="a5fde878">
            Majoriteten av de kommittéer som är tillsatta på
          </note>
          <note n="7e1991d3">
            Arbetsmarknadsdepartementets område följer inte det direktivet.
            Styrningen och uppföljningen från departementens ledningar förefaller
            inte särskilt konsekventa eller ihärdiga när det gäller jämställdhetsfrågorna.
          </note>
          <note n="2c578ed5">
            Det tyder på att inte heller regeringskansliet fullt ut, åtminstone
            inte på arbetsmarknadsområdets sida, har genomfört en enhetlig
            strategi för att tillämpa main streaming som arbetssätt.
          </note>
          <note n="149a2e17">
            Myndigheterna på arbetsmarknadsområdet säger sig tillämpa main
            streaming, men definitionen av begreppet är ofta ganska vag. Ingen
            av myndigheterna gör konsekvensanalyser ur jämställdhetsperspektiv
            av beslut eller reformer som gäller den externa verksamheten.
          </note>
          <note n="8c45fb40">
            Så vet vi det. Och riksdag och regering gör ingenting.
          </note>
          <note n="7addfab4">
            Den andra delen av revisorernas rapport behandlar den s.k. tiotusenkronan.
            Det är riktade medel för att anpassa arbetsmarknadsutbildning
            så att kvinnor skall kunna utbilda sig otraditionellt inom nya
            yrkesområden.
          </note>
          <note n="bdec1acb">
            De mål och riktlinjer som riksdag och regering fastställde återfinns
            inte i AMS interna riktlinjer mer än under första året. Redan
            andra året begränsas medlen och riktlinjerna för vad de skulle
            användas till. Det är helt borttagna sista året.
          </note>
          <note n="5677b567">
            Arbetsmarknadsstyrelsen prioriterade inte försöksverksamheten
            trots riksdagsbeslutet. Det är allvarligt eftersom jämställdhetsarbetet
            inte prioriteras i den ordinarie verksamheten och tydligen inte
            heller när man riktar medel. Kvinnorna får betala priset.
          </note>
          <note n="c6ef2d74">
            Nyligen presenterades en undersökning som visade att kvinnor
            inte får lika stor andel av de arbetsmarknadspolitiska medlen
            som män. Som en förklaring till detta angavs att mäns yrkesval
            och yrkesutbildningar är dyrare än kvinnors. De traditionella
            yrkesvalen kvarstår.
          </note>
          <note n="93cab50b">
            AMS måste prioritera uppgiften att aktivt arbeta för de otraditionella
            yrkesvalen. Regeringen måste ges i uppdrag att följa upp effekterna
            av andra jämställdhetsprojekt i syfte att kontrollera att de prioriteringar
            som riksdagen gjort efterföljs, att arbetet med jämställdhetsfrågorna
            prioriteras - både budgetmässigt och tidsmässigt i de berörda
            organisationerna - och att det finns en effektiv genomförandeorganisation.
          </note>
          <note n="48c2fa5c">
            Vi vet redan i dag att ingen av myndigheterna på arbetsmarknadsområdet
            gör konsekvensanalyser ur jämställdhetsperspektiv av beslut eller
            reformer som gäller den externa verksamheten. Det är belagt. Det
            är undersökt. Man har ingen strategi. Nu är det dags att sätta
            jämställdhetsfrågorna i fokus; inte bara i ord utan också i handling.
            Ett sätt är faktiskt att följa upp de fattade besluten, alla de
            vackra ord som vi tillsammans har sagt från den här talarstolen.
            Det gör mig ytterst beklämd att majoriteten i utskottet inte delar
            den uppfattningen.
          </note>
          <note n="03030e2e">
            Fru talman! Jag yrkar bifall till reservation nr 3
          </note>
          <note n="303a0561">
            och 9.
          </note>
          <note n="4d9d1434">
            Anf. 136 BIRGER SCHLAUG (mp)
          </note>
          <note n="d6f533bd">
            Fru talman, ni som lyssnar här nere, ni tre på läktaren och ni
            som tittar på TV! Jag hade inte tänkt säga så mycket i den här
            frågan eftersom jag trodde att enigheten skulle vara stor. Efter
            att ha hört alla vackra ord tycker jag dock att det finns skäl
            att fundera över vad som döljer sig bakom alla de vackra orden.
          </note>
          <note n="cbbad4da">
            Jämställdhet är väl möjligtvis mer än bara lagstiftning. Jämställdhet
            är faktiskt även ekonomisk politik. Det låter som hyckleri när
            alla talar om att jämställdhet är något mycket viktigt på alla
            plan. Det är något av det viktigaste som finns. Staten skall vara
            ett föredöme.
          </note>
          <note n="c122002b">
            Vi som sitter här är en del av staten. Inte är vi något föredöme
            när vi tar de politiska beslut vi tar. Inte leder de politiska
            beslut som majoriteten här i kammaren fattar till ökad jämställdhet
            just nu? Det är väl snarare tvärtom.
          </note>
          <note n="7372d4d3">
            Arbetstidsförkortning har länge varit ett av de främsta kraven
            från kvinnorörelsen. Många kvinnoorganisationer har drivit detta.
            Trots att året nu är 1996
          </note>
          <note n="f9eaad1d">
            har vi ännu inte tagit de stegen.
          </note>
          <note n="d0a630ca">
            Det är två länder kvar i Västeuropa som ännu inte har sänkt arbetstiden.
            Ett av dem är Sverige.
          </note>
          <note n="66835621">
            Vi säger staten skall vara ett föredöme, och vi politiker är
            en del av staten. Men vilka är det som drabbas hårdast när man
            skär i socialförsäkringarna?
          </note>
          <note n="3cd53ae3">
            Det är kvinnor i alla åldrar. Vi är inget föredöme.
          </note>
          <note n="188afb08">
            Majoriteten här är inte på något sätt något föredöme.
          </note>
          <note n="d20495e0">
            Hur ser socialbidragsberoendet ut nu när man diskuterar sänkta
            socialbidrag? Även där är det kvinnor i alla åldrar som drabbas
            hårdast.
          </note>
          <note n="6180d44b">
            Arbetslösheten för kvinnor ökar, medan politiker
          </note>
          <note n="e660f004">
            - mest gubbar - pratar om att man skall satsa på byggjobb och
            vägbyggen. Det gör man samtidigt som man plockar bort ytterligare
            30 000 människor från kommunerna. Vad spelar det för roll om vi
            står här och säger en massa vackra saker om jämställdhet när man
            i det ena beslutet efter det andra prioriterar sådant som har
            med traditionellt manliga värderingar att göra?
          </note>
          <note n="3ea739ea">
            Det är samma sak med biståndet; det skall man också skära ned,
            trots att den största jämställdhetsfrågan globalt sett egentligen
            är närheten till vatten. Det är nämligen kvinnor som bär vatten.
            Det är den största jämställdhetsfrågan som över huvud taget finns,
            globalt sett. Ändå skär man ned biståndet.
          </note>
          <note n="949b8e7a">
            Militärer kan man satsa mycket på. Man skall skära ned med 4
            miljarder under en fyraårsperiod. Vad är det för småsummor? Kommunerna
            får skära ned mycket mer, och då drabbas kvinnor på ett helt annat
            sätt än när man gör nedskärningar inom det militära.
          </note>
          <note n="42d295ef">
            Om nu staten - vi som sitter här tillhör staten -
          </note>
          <note n="3fd538c5">
            skall vara ett föredöme, vilket jag tycker, måste också besluten
            underställas ett visst jämställdhetsperspektiv.
          </note>
          <note n="7eae0af4">
            Utredningar har slagit fast att det i statsförvaltningen finns
            ett betydande ointresse för jämställdhetsfrågor; det gäller uppenbarligen
            även för de politiska besluten som fattas här, det vill jag ha
            sagt. Jämställdhetsplaner är också dåligt utförda.
          </note>
          <note n="52eb2282">
            Jag kan säga att t.o.m. Miljöpartiet har råkat illa ut. Vi har
            fått JämO på oss vid ett flertal tillfällen. Vi har inte lyckats
            nå upp till jämställdhetskraven. Vi har alldeles för mycket kvinnor
            anställda. Vi försöker göra det bästa möjliga av situationen,
            men det är svårt. Men jämställdheten har naturligtvis också med
            den sidan av problemet att göra.
          </note>
          <note n="398e00bb">
            Utskottet skriver att Sverige driver frågan om jämställdhet i
            regeringskonferensen. Jag undrar om någon socialdemokrat som kan
            företräda majoriteten och regeringspartiet kan berätta hur Sverige
            driver jämställdhetsfrågan i regeringskonferensen. Det vore mycket
            intressant att höra. Jag skulle absolut vilja veta det, eftersom
            det faktiskt står så här.
          </note>
          <note n="491072bd">
            Jag stöder reservation 4. Den bygger bl.a. på att regeringen
            bör ges i uppdrag att under varje mandatperiod följa upp statsförvaltningens
            jämställdhetsarbete. Det är viktigt eftersom det finns stora brister.
            Men som sagt var, det gäller ju också att följa upp de politiska
            besluten ur ett jämställdhetsperspektiv.
          </note>
          <note n="5c255909">
            Anf. 137 ROSE-MARIE FREBRAN (kds)
          </note>
          <note n="8c25756e">
            Fru talman! Läsningen av betänkandet AU14 har varit litet sorglig,
            tycker jag. Jag upplever det som det mest defensiva jämställdhetsbetänkandet
            jag har tagit del av sedan jag inträdde i riksdagen 1991. Jag
            beklagar verkligen detta. Det har också framgått av en del tidigare
            anföranden.
          </note>
          <note n="7cbe505d">
            Det må så vara att en utskottsmajoritet inte fullt ut delar de
            uppfattningar som kommer fram i det som ligger till grund för
            utskottets arbete, i det här fallet förslag från revisorerna.
            Men jag kan ändå inte förstå att texterna är så väldigt defensiva.
            För mig känns det som om något inte riktigt stämmer. Jag känner
            inte igen den riksdag som jag har varit del av under flera år.
          </note>
          <note n="7864bfbe">
            Från kristdemokratisk utgångspunkt är det självklart att man
            på alla möjliga sätt skall undanröja fördomar och traditionella
            föreställningar som försvårar för män och kvinnor och förhindrar
            jämställdhet mellan könen. Det har med människovärde och hela
            ens människosyn att göra. Det gäller att arbeta målmedvetet, på
            det opinionsmässiga planet och med konkreta åtgärder.
          </note>
          <note n="3c31bd35">
            Enligt revisorernas granskning finner man ett påtagligt ointresse
            för jämställdhetsfrågorna i den statliga förvaltningen. Detta
            är inte bara beklagansvärt utan egentligen också oerhört förvånande.
          </note>
          <note n="b31467b6">
            Visserligen säger utskottet att det är beklagligt om det är så
            att revisorernas slutsats är riktig. Då tycker jag att det är
            märkligt att man inte har försökt att gå litet djupare och inhämta
            information, som utskott ibland brukar göra, för att få en bättre
            grund. Man säger utan ifrågasättande: Om slutsatsen är riktig
            så är det beklagligt.
          </note>
          <note n="4cb0fcfc">
            Vi behöver i riksdagen ha en fast grund och få veta om underlaget
            är för litet eller om det brister i undersökning. Om det är så
            borde väl utskottet i så fall säga det. Utskottet borde föreslå
            hur man på ett annat sätt kan ta reda på om det objektivt sett
            faktiskt är så att det föreligger ett ointresse. Då ligger det
            ett väldigt stort ansvar på oss. Vi har ju en utvärderande och
            en uppföljande roll.
          </note>
          <note n="5d13339a">
            Jag beklagar verkligen den defensiva attityden, och jag tycker
            att det är synd att det egentligen inte kommer ut någonting av
            utskottsmajoritetens skrivningar. Det finns inte ett enda påpekande
            till regeringen och inte ett enda förslag i betänkandet.
          </note>
          <note n="06eac082">
            Jag yrkar naturligtvis bifall till de reservationer som vi är
            med på, reservation 1 och reservation 6.
          </note>
          <note n="7ffe2acf">
            Visserligen kommer möjligtvis några av de krav som vi kristdemokrater
            har framfört i motionen att tillgodoses. Jag tänker bl.a. på krav
            i samband med att vi lyfter fram JämO:s stora och viktiga uppgift.
            Vi visar att JämO:s arbetsbelastning med all säkerhet kommer att
            bli större och att man måste se över resursfrågan. Det är något
            som har aviserats i den vårbudget som nu ligger på riksdagens
            bord. Det är ju bra.
          </note>
          <note n="46f0de9f">
            Likadant är det med vårt förslag om att man skall redovisa jämställdhetspolitiska
            aspekter när man söker statligt företagsstöd. Det hänvisas till
            en utredning som har i uppgift att se över företagsstöden, och
            det sägs att den naturligtvis har att se till jämställdhetsaspekterna.
            Vidare sägs att utskottet utgår från att förslag av det slag som
            motionärerna för fram kommer att belysas i utredningsarbetet och
            i kommande beredningsarbete i regeringskansliet.
          </note>
          <note n="22e6523e">
            Om man vill vara positiv och snäll kan man säga:
          </note>
          <note n="ce21fb1b">
            Okej, utskottet håller med oss i det som vi framför i yrkandet.
            Vi hoppas att utredningen tar del av att utskottet utgår från
            detta, och att man gör utskottet och oss motionärer till viljes
            i den här frågan.
          </note>
          <note n="8b78aae3">
            Det finns en fråga i vilken utskottet inte alls delar kristdemokraternas
            uppfattning. Det gäller något som också har varit uppe vid tidigare
            tillfällen. Det verkar som om det inte ens går att få till stånd
            ett samtal eller en diskussion om det, vilket jag beklagar. Jag
            önskar att det gick. Det gäller frågan om man inte skulle kunna
            tänka sig att låta JämO, likt andra ombudsmän, få verka över hela
            samhällsfältet.
          </note>
          <note n="01c2a446">
            Vi har en jämställdhetslag som berör arbetslivet och ingenting
            annat. På det området har JämO självklart särskilda uppgifter
            när det gäller att informera, bevaka och driva ärenden utifrån
            lagen.
          </note>
          <note n="0a9c6d2a">
            Men är det så otänkbart att faktiskt låta JämO säga någonting
            ibland, när andra områden aktualiseras eller när människor hör
            av sig?
          </note>
          <note n="aedd82d4">
            Många människor gör det. De tar upp helt andra frågor än sådana
            som berör arbetslivet. De tror att
          </note>
          <note n="56be1a21">
            JämO har ansvar även där. Varför skulle inte JämO
          </note>
          <note n="c804bad4">
            faktiskt kunna få utöva attitydpåverkan och opinionsbildning
            inom hela samhällsområdet?
          </note>
          <note n="eed8a140">
            Här har vi helt klart en skillnad jämfört med andra ombudsmän.
            JämO:s uppgift är mycket begränsad.
          </note>
          <note n="d9345665">
            Det kan ha att göra med att så oändligt mycket, den helt övervägande
            delen, av svensk jämställdhetspolitik begränsar sig till arbetsmarknadsområdet,
            vilket jag tycker är beklagansvärt. Livet och samhället är så
            mycket mer än arbetet, även om det är otroligt viktigt.
          </note>
          <note n="2238e62f">
            Vi har jämställdhetsambitioner också när det gäller andra områden,
            skolan, familj, hem, osv. Jag beklagar att man bara avfärdar denna
            tanke utan att närmare gå in på den.
          </note>
          <note n="4f6106ed">
            Jag skall återigen en kort stund gå till arbetsmarknadsområdet.
            Vi kristdemokrater menar att jämställdhetsplaner är ett sätt att
            aktualisera jämställdhetsfrågorna. Men det finns också andra saker
            som behövs lyftas fram. Man måste arbeta med löneskillnaderna
            och könsneutral arbetsvärdering. Lyfta fram betydelsen av flexibla
            arbetstider och behovet av att organisera arbetets innehåll på
            ett sätt som mer motsvarar enskilda människors behov i en modern
            tid. Arbetsgivare skall uppmanas att vid anställningsintervjuer
            ha både en man och en kvinna med som bedömer kvalifikationerna,
            osv. Det finns på detta område en hel del att tänka på.
          </note>
          <note n="4f6bee22">
            Jag vill återigen beklaga den defensiva hållningen.
          </note>
          <note n="a0715a0a">
            Det är litet märkligt, som jag tidigare sade, att det är så i
            riksdagen. Vi kanske nu kan få en förklaring på den punkten av
            majoritetens företrädare. Jag yrkar bifall till reservationerna
            1 och 6.
          </note>
          <note n="867b8f50">
            Anf. 138 KRISTINA ZAKRISSON (s)
          </note>
          <note n="a090e6b7">
            Fru talman! Vi har i arbetsmarknadsutskottet diskuterat frågor
            som uppkommit med anledning av revisorernas rapport. Revisorerna
            har granskat fyra myndigheter och har tittat på en insats som
            kallas för tiotusenkronan.
          </note>
          <note n="090073f6">
            Vid föredragningarna i utskottet har det uppstått rätt många
            diskussioner. Vi var alla överens om att statliga myndigheter
            och verk borde föregå med gott exempel. Det kan jag fortfarande
            hålla med om. Vid föredragningarna framgick också att det är väldigt
            många som ännu inte har klart för sig vad lagen säger och hur
            den skall tolkas. Det var någon här som tidigare nämnde att det
            är snårigt. Det är snårigt, och kanske speciellt för statliga
            myndigheter, som tidigare har haft avtal men nu har att följa
            lagen. Men det är naturligtvis inte någon ursäkt.
          </note>
          <note n="35f31979">
            JämO är den instans som både skall utöva sanktioner och hjälpa
            till om man inte klarar av det själv.
          </note>
          <note n="5e6acc9e">
            Jämställdhetslagen bygger på frivillighet. I 31 § står:
          </note>
          <note n="2288f4e5">
            "Jämställdhetsombudsmannen skall i första hand söka förmå arbetsgivare
            att frivilligt följa föreskrifterna i denna lag.
          </note>
          <note n="a3405f18">
            Ombudsmannen skall också i övrigt medverka i strävandena att
            främja jämställdhet i arbetslivet."
          </note>
          <note n="0d46067f">
            Jag håller med Elver Jonsson om att det är det goda exemplets
            makt som här borde få gälla. Därför menar jag att vi skall uppmuntra
            de myndigheter som inte har klarat av detta. Det finns arbetsgivarorganisationer
            som har upprättat riktigt bra planer, bl.a. Statens arbetsgivarverk,
            som JämO t.o.m. har berömt.
          </note>
          <note n="11f70f8c">
            Den planen finns tillgänglig för alla som vill ha en mall för
            sitt arbete.
          </note>
          <note n="5333ef5b">
            JämO är tillsynsmyndighet. Då kan man inte gärna misstänka att
            statlig verksamhet och privat näringslivet behandlas olika. Lagen
            gäller naturligtvis lika för alla. Under 1993/94 granskade JämO
            ett stort antal kommuner. En kommun i mitt eget hemlän Norrbotten
            fick då vitesföreläggande, precis som det företag som Christel
            Anderberg nämnde tidigare. Både Överkalix kommun och det företag
            som nämndes har upprättat planer, lämnat in dem och fått dem godkända.
          </note>
          <note n="df288445">
            Jag tror därför inte att det görs någon skillnad på om det är
            privat eller statligt.
          </note>
          <note n="ccad847a">
            Dessutom granskar JämO för närvarande riksdagen och departementen.
            Jag tror inte att JämO lägger fingrarna emellan om det är så att
            de inte uppfyller lagen. Vad beträffar regeringen sägs i regeringsförklaringen
            att jämställdheten skall prioriteras och att det är ett mycket
            viktigt område. Det syns också i vårpropositionen. Det är det
            enda område som nämns som skall få mer pengar. Regeringen har
            också anställt en expert, visserligen på deltid med 40 %, som
            skall hjälpa departementen att utbilda sin personal i jämställdhetsfrågor.
            Det sägs också att det är allra viktigast att först och främst
            statsråden och statssekreterarna får utbildning.
          </note>
          <note n="052fcefb">
            Även om vi i arbetsmarknadsutskottet betvivlade det ett tag har
            faktiskt Arbetsmarknadsdepartementet,
          </note>
          <note n="3b17c73a">
            Civildepartementet och Justitiedepartementet hittills fått detta
            stöd. Sedan är det departementens ansvar att se till att all deras
            personal får utbildning. Det är också departementsledningarnas
            ansvar att se till att jämställdhetsaspekterna ligger främst i
            alla myndigheter och verk som finns under deras ansvarsområde.
          </note>
          <note n="5d6c9985">
            När det gäller "tiotusenkronan" kan jag inte hålla med om att
            det var överambitiöst och att det inte går att förverkliga. Syftet
            med den satsningen var att särskilda stödinsatser skulle vidtas
            för kursdeltagare i för sitt kön otraditionell arbetsmarknadsutbildning.
          </note>
          <note n="95ec0c3a">
            Det kan väl inte vara helt omöjligt att uppnå. Däremot kan jag
            hålla med om kritiken mot att direktiven och riktlinjerna inte
            fördes ut ordentligt till dem som skulle verkställa detta.
          </note>
          <note n="87fd0ebd">
            Jag menar att många av de yrkanden som finns i motionerna redan
            är uppfyllda, bl.a. beträffande information och utbildning. Jag
            anser inte att det finns skäl för ytterligare sanktioner. JämO
            får utökade resurser. Jag yrkar därför avslag på alla reservationer
            och bifall till utskottets hemställan.
          </note>
          <note n="b2332e27">
            Anf. 139 INGRID BURMAN (v)
          </note>
          <note n="47d189f1">
            Fru talman! Jag kan dela Kristina Zakrissons uppfattning att
            det är ganska snåriga saker. Det gäller hur man tar fram jämställdhetsplaner
            och vad man skall ha med. Hela processen är väldigt berikande
            när man börjar arbeta med den.
          </note>
          <note n="01386524">
            Vad jag inte förstår är att majoriteten avvisar vårt förslag
            - när det nu är bevisat att man inte greppar det här området,
            och att man inte genomför det man skall trots att åren går - att
            JämO, eller den person som
          </note>
          <note n="b1f03b12">
            JämO anvisar, ges möjlighet att gå in och se till att de statliga
            arbetsgivarna får en utbildning i processtekniken för hur man
            jobbar med jämställdhetsfrågorna och att man låter arbetsgivarna
            betala detta. Är det snårigt och informationen dålig får man se
            till att få hjälp. Varför avvisas vårt förslag?
          </note>
          <note n="b45ef557">
            Jag har en andra fråga. Kristina Zakrisson säger:
          </note>
          <note n="b3683550">
            Nu skall vi utbilda statssekreterarna. Det är jättebra.
          </note>
          <note n="7f6dbfdc">
            Man skall visa på det ansvar de har. Vad bra. Det ansvaret har
            de alltid haft, men de har inte tagit det.
          </note>
          <note n="23ba659f">
            Men vad gör vi åt t.ex. AMS, som står längst fram i linjen och
            möter alla dessa kvinnor som fortfarande lever på en könssegregerad
            arbetsmarknad, där arbetstillfällena hotas?
          </note>
          <note n="cdfd6585">
            I en utredning, som presenterades för så sent som för två veckor
            sedan, visar man att AMS inte prioriterar den här uppgiften när
            det gäller de externa verksamheterna.
          </note>
          <note n="4d53c2cc">
            Jag tycker att utskottets majoritet är väldigt defensiv. Problemen
            finns upplyfta; de har vi visat på.
          </note>
          <note n="6610c7ae">
            Men vad skall vi göra, Kristina Zakrisson?
          </note>
          <note n="12eb0b30">
            Anf. 140 KRISTINA ZAKRISSON (s)
          </note>
          <note n="a1a9d3dc">
            Fru talman! Till Ingrid Burman vill jag säga att
          </note>
          <note n="72abf239">
            JämO har en hel del material där man kan få information, så visst
            finns det möjlighet att få hjälp från
          </note>
          <note n="cb7fa1d9">
            JämO. Regeringen har ju också anställt en person speciellt för
            att stödja departementen och hjälpa dem med utbildning. Jag tycker
            att regeringen har hållit sig väl framme på utbildningssidan och
            också ställer krav.
          </note>
          <note n="be1326f4">
            Om det är så att dessa statliga verk inte kan upprätta planer
            finns det en hel del hjälp att få. JämO har gett ut en handbok,
            som är alldeles ny. Den fanns antagligen inte när myndigheterna
            som skulle ha upprättat planer granskades, men nu finns den. Som
            jag nämnde tidigare finns också en mall som man kan använda.
          </note>
          <note n="c2742ad8">
            Men det viktigaste tycker jag är att regeringen påpekar att jämställdhetsarbetet
            är ett viktigt område.
          </note>
          <note n="696ebffe">
            Alla utredningar som görs skall beakta jämställdhetsaspekterna,
            och all individbaserad statistik som läggs fram skall vara könsuppdelad.
          </note>
          <note n="6eb6e394">
            Anf. 141 INGRID BURMAN (v)
          </note>
          <note n="cc2f699f">
            Fru talman! JämO har alltid haft material. Det har utvecklats
            och blivit bättre, men det har inte hjälpt.
          </note>
          <note n="40f93cb0">
            Här krävs alltså krafttag.
          </note>
          <note n="d270e0d1">
            Jag känner mig djupt bedrövad över utskottsmajoritetens förslag
            och Kristina Zakrissons svar nu.
          </note>
          <note n="95f36f73">
            Vi har svart på vitt på att vår jämställdhetslag inte respekteras
            av myndigheterna. Vi har svart på vitt på att de direktiv som
            riksdagen beslutar om på jämställdhetsområdet inte respekteras
            av departement och verksamheter. Vi har svart på vitt på att detta
            inte fungerar.
          </note>
          <note n="f0a0bfa1">
            Hur länge skall vi behöva vänta? Här redovisas problemområde
            efter problemområde, och man hänvisar tillbaka till JämO, som
            är tillsynsmyndighet. Har inte riksdagen något ansvar för att
            följa upp de fattade besluten? Har inte regeringen något ansvar?
            Vi har väntat länge nog - nu krävs det åtgärder!
          </note>
          <note n="e7868b6a">
            Anf. 142 KRISTINA ZAKRISSON (s)
          </note>
          <note n="25cc57b9">
            Fru talman! Eftersom JämO är tillsynsmyndighet och skall se till
            att lagen efterlevs, är det naturligtvis också JämO som t.ex.
            kan utdöma vitesföreläggande om någon inte följer lagen.
          </note>
          <note n="d0c019d8">
            Däremot kan regeringen i olika sammanhang följa upp vad departementen
            gör. Men för tillfället granskar JämO departementen, och jag anser
            för min del att det är alldeles tillräckligt. JämO lägger säkert
            inte fingrarna emellan om lagen inte följs.
          </note>
          <note n="ef8d1903">
            Anf. 143 ELVER JONSSON (fp)
          </note>
          <note n="f8bf8736">
            Fru talman! Utskottsmajoritetens företrädare har säkert rätt
            i att utskottet i grunden är överens om mycket. Men min poäng
            var att vi borde sätta tryck på statliga arbetsgivare genom ett
            sådant tillkännagivande som har föreslagits i reservation 1.
          </note>
          <note n="09ce0f9c">
            Kristina Zakrisson sade att detta är snårigt och ganska svårt.
            Det tycker jag är ett dåligt försvar med tanke på att vi nu vet
            mera om hur det ser ut, efter revisorernas rapport.
          </note>
          <note n="1873979b">
            Kristina Zakrisson instämde vidare i det jag sade om hur angeläget
            det goda föredömet är och att vi borde uppmuntra myndigheter och
            statliga arbetsgivare att gå vidare. Jag skulle vilja lägga till
            att vi utöver att ge uppmuntran, som de säkerligen behöver, borde
            ställa mera krav. Det är ingen tvekan om att jämställdhetsarbetet
            har gått i stå eller, som vi säger i reservationen, hamnat i ett
            bakvatten.
          </note>
          <note n="91757b42">
            Jag tror, fru talman, att det kan ha flera orsaker.
          </note>
          <note n="4b2dfffd">
            En möjligen ful misstanke är att det kan brista i engagemang
            från kanslihusets sida. Vi har ju vår tredje jämställdhetsminister
            på 18 månader, och de täta bytena tror jag inte främjar jämställdhetsarbetet.
            Där behövs ett långsiktigt arbete och att ansvarigt statsråd lägger
            ned betydligt mer engagemang än som hittills visats upp.
          </note>
          <note n="f3590fe0">
            Sedan tror jag för övrigt att det myckna talet om att vi är en
            jämställd kammare och att regeringen tillämpar fifty-fifty-metoden
            i statsrådsutnämningar, kan leda till alltför stor förnöjsamhet.
            Det gäller att vi också tar tag i innehållet i jämställdhetsfrågorna.
          </note>
          <note n="28422d45">
            Anf. 144 KRISTINA ZAKRISSON (s)
          </note>
          <note n="e410446f">
            Fru talman! Det är bra att Elver Jonsson påpekade att vi är 50
            % kvinnor och 50 % män i kammaren. Jag har nämligen inte nämnt
            det alls. Om någon har sagt det med förnöjsamhet är det någon
            av de andra talarna. Men jag tycker att det är bra.
          </note>
          <note n="b485aa6a">
            Att vi har haft många jämställdhetsministrar kan vara på gott
            och på ont. Det kan ju ha kommit många nya idéer. Men det väsentliga
            är ju att det inte är en jämställdhetsminister som har ansvaret
            för jämställdhetsarbetet utan varje statsråd på sitt departement.
            Det är lika viktigt på alla områden.
          </note>
          <note n="f7fdeb6a">
            Regeringen har mycket tydligt påtalat att vi måste ta hänsyn
            till jämställdhetsaspekterna i alla beslut som vi fattar. Jag
            anser att det rätta sättet är att varje statsråd ansvarar för
            sitt departement.
          </note>
          <note n="f48b92c4">
            Anf. 145 ELVER JONSSON (fp)
          </note>
          <note n="83a51e2c">
            Fru talman! Det är naturligtvis viktigt att alla statsråd har
            ansvar för att jämställdheten upprätthålls inom sitt eget departementsområde.
            Men det står inte i motsatsförhållande till att vi har en jämställdhetsminister
            med ett särskilt, övergripande ansvar.
          </note>
          <note n="a3debde2">
            Jag tror att det finns anledning för riksdagen att efterlysa
            ett starkare engagemang från ansvarigt statsråd. Frågorna är så
            komplicerade och - för att använda Kristina Zakrissons egna ord
            - så snåriga och svåra, att det finns anledning att särskilt driva
            på dem i alla sammanhang.
          </note>
          <note n="5e827bf8">
            Anf. 146 KRISTINA ZAKRISSON (s)
          </note>
          <note n="a0e7e339">
            Fru talman! Jag är alldeles övertygad om att engagemanget inte
            saknas hos den jämställdhetsminister vi har just nu. Engagemanget
            saknas inte heller hos de andra ministrarna.
          </note>
          <note n="be3a5f5d">
            Jag är inte riktigt säker på hur starkt engagemanget var i den
            förra regeringen, men jag vet alldeles säkert att engagemanget
            för dessa frågor är stort i den här regeringen. Inom Kvinnoförbundet
            har vi länge pratat om hur viktigt det är med jämställdhet, och
            vi har också fått till stånd varannan damernas, vilket Elver Jonsson
            själv påpekade.
          </note>
          <note n="afee98b6">
            Anf. 147 BIRGER SCHLAUG (mp)
          </note>
          <note n="c9de3f93">
            Fru talman! Eftersom hela den ekonomiska politiken som förs nu
            egentligen motverkar jämställdhet, vill jag ställa en mer politisk-filosofisk
            fråga. Tycker
          </note>
          <note n="fe96d358">
            Kristina Zakrisson att det vore rimligt att JämO fick i uppdrag
            att ur jämställdhetssynpunkt granska de förslag till politiska
            beslut som läggs fram?
          </note>
          <note n="06d5f844">
            Om det varit så skulle vi kanske ha fått en socialbidragsnorm
            som varit litet högre än den annars blir.
          </note>
          <note n="07c08757">
            Vi hade kanske fått se andra pritoriteringar, t.ex. i frågan
            betong eller barn.
          </note>
          <note n="bd1fc771">
            Jämställdheten fungerar inte inom statsförvaltningen; det har
            vi sett. Nu har regeringen själv insett detta. Vårpropositionen
            ger mer pengar, och utbildning förordas. Det är jätterbra.
          </note>
          <note n="e6c797de">
            Men jag förstår inte varför Socialdemokraterna inte är villiga
            att ge direktiv, så att regeringen varje mandatperiod tvingas
            följa upp statsförvaltningens jämställdhetsarbete. Det skulle
            dels ge ökad kontroll, dels säkerligen leda till ökad kvalitet.
            Varför vill inte
          </note>
          <note n="7eeb3d16">
            Socialdemokraterna det?
          </note>
          <note n="49761417">
            Anf. 148 KRISTINA ZAKRISSON (s)
          </note>
          <note n="f7829042">
            Fru talman! Jag anser inte att det vore rimligt att
          </note>
          <note n="d0995053">
            JämO skulle granska alla politiska beslut. Det skulle bli en
            något konstig ordning på demokratin.
          </note>
          <note n="ab72e824">
            Däremot har vi en statssekreterare anställd hos jämställdhetsministern
            som har till uppgift att granska förslag som läggs fram ur jämställdhetssynpunkt.
          </note>
          <note n="b91fdf83">
            Anf. 149 BIRGER SCHLAUG (mp)
          </note>
          <note n="f2566f0a">
            Fru talman! Jag vill gärna har svar på min andra fråga också.
          </note>
          <note n="22b193cb">
            Den första frågan var ju litet filosofisk. En statsekreterare
            är ju partiansluten och gör vad regeringen säger. Jag tror att
            det vore lämpligare med en oberoende person. Man får leta länge
            för att hitta så många politiska beslut som motverkar jämställdhet
            som de som fattats av regeringen och av den här riksdagen, särskilt
            när det gäller ekonomisk politik.
          </note>
          <note n="04d11e4e">
            Anf. 150 ROSE-MARIE FREBRAN (kds)
          </note>
          <note n="c536cb9d">
            Fru talman! Jag vill börja med att fråga Kristina
          </note>
          <note n="0bc7401b">
            Zakrisson om hon är stolt över arbetsmarknadsutskottets betänkande
            nr 14. Skall vi se majoritetens skrivningar som ett uttryck för
            Socialdemokraternas nuvarande ambitioner på jämställdhetsområdet?
          </note>
          <note n="d8e72d16">
            Anf. 151 KRISTINA ZAKRISSON (s)
          </note>
          <note n="7c723189">
            Fru talman! Jag kan mycket väl säga att jag är stolt över det
            här betänkandet liksom över de andra betänkanden som vi åstadkommer
            i utskottet. Vi har inte berömt de myndigheter som inte ens har
            gjort upp några jämställdhetsplaner. Man skulle kunna tro det
            ibland när man hör en del av dem som anför synpunkter. Också vi
            har sagt att vi tycker att det är eländigt, men vi menar att de
            skall få möjlighet att bättra sig.
          </note>
          <note n="17c5b198">
            I det underlag som vi fick hade man i vissa fall hänvisat till
            avtal, i andra fall till lagen. Det var litet svårt för oss att
            föra fram en så skarp kritik som den som vi faktiskt först diskuterade
            vid föredragningen.
          </note>
          <note n="d5e1f128">
            Det var många diskussioner i ärendet innan vi var färdiga med
            det.
          </note>
          <note n="f6bb8cfc">
            Anf. 152 ROSE-MARIE FREBRAN (kds)
          </note>
          <note n="945d0481">
            Fru talman! När jag läste betänkandet blev jag på en del ställen
            förvånad över att man inte hade gjort försök att inhämta vissa
            uppgifter från utskottets sida.
          </note>
          <note n="ec93e54a">
            Jag har en annan fråga till Kristina Zakrisson, nämligen om socialdemokratin
            vid något tillfälle skulle kunna tänka sig att diskutera området
            för
          </note>
          <note n="77b5808c">
            JämO:s rätt att verka. Är det fullständigt tabubelagt?
          </note>
          <note n="a0f73ff0">
            Anf. 153 KRISTINA ZAKRISSON (s)
          </note>
          <note n="795ffdae">
            Fru talman! Jag blev litet konfunderad när Rose-
          </note>
          <note n="18a7110d">
            Marie Frebran undrade varför man inte hade inhämtat fler uppgifter.
            Vi behandlade faktiskt en av riksdagens revisorer framlagd rapport.
            Vi var inte ute efter att själva kontrollera någonting, som t.ex.
            när det gäller en proposition utan tillräckligt underlag. Det
            gällde en rapport från en granskning av fyra myndigheter inom
            ett område av arbetsmarknadspolitiken. Jag kan inte se att det
            ålåg oss att inhämta fler uppgifter, utan vi tog ställning på
            det underlag som vi hade.
          </note>
          <note n="92abb083">
            Man kan därför kanske uppleva oss något defensiva. Vi har dock,
            som sagt, inte berömt någon av dem som inte hade uppfyllt lagens
            intentioner.
          </note>
          <note n="32667cb2">
            Överläggningen var härmed avslutad.
          </note>
          <note n="0037e131">
            Beslut
          </note>
          <note n="e4d62072">
            Mom. 1 (allmänna synpunkter på jämställdhetsarbetet inom staten)
          </note>
          <note n="e2a460be">
            1. utskottet
          </note>
          <note n="519718a9">
            2. res. 1 (fp, kds)
          </note>
          <note n="c4c059d2">
            Votering:
          </note>
          <note n="7673c7b4">
            268 för utskottet
          </note>
          <note n="f1a2cf2c">
            34 för res. 1
          </note>
          <note n="e45c70f5">
            47 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="bbddd01a">
            För utskottet: 147 s, 73 m, 22 c, 17 v, 9 mp
          </note>
          <note n="4c1d10b9">
            För res. 1: 23 fp, 11 kds
          </note>
          <note n="550d4b31">
            Frånvarande: 14 s, 7 m, 5 c, 3 fp, 5 v, 9 mp, 4 kds
          </note>
          <note n="2c678548">
            Mom. 2 (jämställdhetsplaner m.m.)
          </note>
          <note n="e2a460be">
            1. utskottet
          </note>
          <note n="393f9a3d">
            2. res. 2 (m)
          </note>
          <note n="2611c5fc">
            3. res. 3 (v)
          </note>
          <note n="f81c384a">
            Förberedande votering:
          </note>
          <note n="89e8459c">
            79 för res. 2
          </note>
          <note n="e59c72dc">
            17 för res. 3
          </note>
          <note n="74dc924a">
            206 avstod
          </note>
          <note n="e45c70f5">
            47 frånvarande
          </note>
          <note n="b9f46cd0">
            Kammaren biträdde res. 2.
          </note>
          <note n="6b701147">
            Huvudvotering:
          </note>
          <note n="08b494c4">
            205 för utskottet
          </note>
          <note n="36a4b5dd">
            73 för res. 2
          </note>
          <note n="09223fa2">
            20 avstod
          </note>
          <note n="4cd6be6c">
            51 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="ec15f31d">
            För utskottet: 145 s, 22 c, 23 fp, 5 v, 10 kds
          </note>
          <note n="61563e9e">
            För res. 2: 73 m
          </note>
          <note n="fd8565a9">
            Avstod: 1 s, 10 v, 9 mp
          </note>
          <note n="04151a9c">
            Frånvarande: 15 s, 7 m, 5 c, 3 fp, 7 v, 9 mp, 5 kds
          </note>
          <note n="747d121f">
            Mom. 5 (JämO:s uppgifter)
          </note>
          <note n="e2a460be">
            1. utskottet
          </note>
          <note n="392b7c83">
            2. res. 6 (kds)
          </note>
          <note n="c4c059d2">
            Votering:
          </note>
          <note n="7ebcab2d">
            287 för utskottet
          </note>
          <note n="2c0588bd">
            12 för res. 6
          </note>
          <note n="4240d673">
            50 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="5265617e">
            För utskottet: 145 s, 71 m, 22 c, 23 fp, 17 v, 9 mp
          </note>
          <note n="735dfa6c">
            För res. 6: 1 m, 11 kds
          </note>
          <note n="7f9d7bb3">
            Frånvarande: 16 s, 8 m, 5 c, 3 fp, 5 v, 9 mp, 4 kds
          </note>
          <note n="1392834f">
            Anders G Högmark (m) anmälde att han avsett att rösta ja men
            markerats ha röstat nej.
          </note>
          <note n="c69ce147">
            Mom. 6 (10 000-kronan m.m.)
          </note>
          <note n="e2a460be">
            1. utskottet
          </note>
          <note n="d2f93ecb">
            2. res. 8 (c)
          </note>
          <note n="d2bf537e">
            3. res. 9 (v)
          </note>
          <note n="f81c384a">
            Förberedande votering:
          </note>
          <note n="cf51adf7">
            27 för res. 8
          </note>
          <note n="8019f331">
            17 för res. 9
          </note>
          <note n="59b92af9">
            257 avstod
          </note>
          <note n="082ee3d6">
            48 frånvarande
          </note>
          <note n="7d926fe8">
            Kammaren biträdde res. 8.
          </note>
          <note n="6b701147">
            Huvudvotering:
          </note>
          <note n="d8149d06">
            189 för utskottet
          </note>
          <note n="ff4c3ff3">
            22 för res. 8
          </note>
          <note n="f4130098">
            85 avstod
          </note>
          <note n="123eab27">
            53 frånvarande
          </note>
          <note n="d91be084">
            Kammaren biföll utskottets hemställan.
          </note>
          <note n="fd07edce">
            Partivis fördelning av rösterna:
          </note>
          <note n="036ba3d5">
            För utskottet: 144 s, 4 m, 21 fp, 9 mp, 11 kds
          </note>
          <note n="901683dc">
            För res. 8: 22 c
          </note>
          <note n="f61625af">
            Avstod: 1 s, 67 m, 17 v
          </note>
          <note n="4f7b63c2">
            Frånvarande: 16 s, 9 m, 5 c, 5 fp, 5 v, 9 mp, 4 kds
          </note>
          <note n="faa9887d">
            Övriga moment
          </note>
          <note n="d91be084">
            Kammaren biföll utskottets hemställan.
          </note>
          <note n="d6d8d3b2">
            Beslut om uppskjuten votering
          </note>
          <note n="fecbdd7a">
            På förslag av andre vice talmannen medgav kammaren att återstående
            ärenden på dagens föredragningslista fick avgöras i ett sammanhang
            vid arbetsplenum onsdagen den 8 maj.
          </note>
          <note n="07157cc5">
            9 § Lokal samverkan mot arbetslösheten
          </note>
          <note n="f2f873c9">
            Föredrogs
          </note>
          <note n="33005576">
            Arbetsmarknadsutskottets betänkande 1995/96:AU13
          </note>
          <note n="b1c6f358">
            Lokal samverkan mot arbetslösheten (prop.
          </note>
          <note n="0a6d236d">
            1995/96:148)
          </note>
          <note n="2a344149">
            Anf. 154 PER UNCKEL (m)
          </note>
          <note n="ae213bd8">
            Fru talman! Den diskussion som vi nu skall avhålla handlar om
            regeringens ambitioner att ge kommunerna en större roll i arbetsmarknadspolitiken.
          </note>
          <note n="7c4aac2b">
            Gentemot det förslag som regeringen har lämnat i kammaren om
            en försöksverksamhet med detta i ett tiotal kommuner kan man i
            princip ha två förhållningssätt. Det ena är att man kan säga sig
            att förslaget är rätt harmlömst, då försökskommunerna är få. Ingen
            kan rimigtvis ha så mycket emot att man försöker tillägna sig
            ny kunskap och nya erfarenheter, i synnerhet då arbetsmarknadspolitiken
            hittills fungerat så illa.
          </note>
          <note n="fddbd6a0">
            Det andra synsättet är litet mer problematiskt. Det innebär att
            det som kammaren nu har att diskutera kan ses som de första stegen
            på vägen mot tillskapandet av vad somliga har kommit att kalla
            den tredje arbetsmarknaden. Det är en arbetsmarknad som i grund
            och botten kännetecknas av de ständiga bidragen och av det ständiga
            omhändertagandet.
          </note>
          <note n="a2373d56">
            Det som talar för denna mer allvarliga tolkning av vad regeringen
            föreslår är bl.a. den obegränsade användning av ALU som regeringen
            nu vill introducera.
          </note>
          <note n="8c10f5b9">
            Man kan, fru talman, också uttrycka saken så här:
          </note>
          <note n="23c27524">
            Enligt min mening ägnar regeringen på tok för mycket möda åt
            just omhändertagandet och för litet möda åt det skapande och den
            växt som skulle kunna göra omhändertagandet mindre akut.
          </note>
          <note n="541f48cd">
            Skälet till att så många hänvisas till arbetsmarknadsåtgärder
            av allsköns slag, är ju att det växer för litet och skapas för
            litet i Sverige. Alla de utbildningsinsatser som sätts in, all
            den träning som sätts in och all den förberedelse för arbete som
            sätts in för de arbetslösa blir ju till platt ingenting om det
            inte finns någonstans för dessa mer välutbildade, eller välanpassade,
            arbetslösa att ta vägen när åtgärden väl har sinat ut.
          </note>
          <note n="57c1e1b5">
            Industriförbundet påminde i går om att vi befinner oss i ett
            ekonomisk-politiskt läge som sannolikt är mycket mer allvarligt
            än vad framför allt regeringen har velat göra gällande. Vi går
            emot ett år med en tillväxt som kanske t.o.m. blir negativ - och
            blir det inte fullt så illa, så blir det uppenbarligen bara några
            tiondelar plus. Med en sådan ekonomi, som inte växer, kommer omhändertagandet
            att tvingas ta en alltför stor andel av vår samlade uppmärksamhet.
          </note>
          <note n="0ddca0f4">
            Det är, fru talman, förvisso så att regeringar inte kan fixa
            och trixa fram de nya arbetena. De skapas av företag som skapar
            nytt och som känner att de både vill och har råd med att nyanställa.
            Men på en regering faller ändå till sist ansvaret att ge företagen
            de verktyg som gör det möjligt att se framtiden an med rimlig
            tillförsikt.
          </note>
          <note n="a456a095">
            I går, fru talman, firade arbetarrörelsen sin första maj. Det
            vore synd att säga att medierapporteringen från denna högtidsdag
            utmärktes av de långa, ändlösa tågen och av de inspirerande, uppfordrande
            talen.
          </note>
          <note n="c0a75420">
            Jag läser i dag i Folkbladet Östgöten om första maj såsom den
            utspelade sig i Östergötland och med det perspektiv som dagens
            debatt handlar om för ögonen. Folkbladet Östgöten skriver: "1
            maj 1996
          </note>
          <note n="6a9c3c2f">
            lämnar ett stort tomrum efter sig. Statsråd och riksdagsledamöter
            rabblade sin läxa. Det orerades om utbildningsrevolution och det
            hojtades om halvering av den öppna arbetslösheten till år 2000.
            Alla poängterade med kraft och styrka att arbetslösheten är ett
            fördärv."
          </note>
          <note n="b71e2715">
            "Mycket litet", fortsätter emellertid tidningen,
          </note>
          <note n="f0665d2c">
            "sades om hur arbetslösheten ska pressas tillbaka.
          </note>
          <note n="23be877b">
            Ännu mindre sades om hur den tillväxtpolitiska formel ser ut
            som ska lotsa konungariket från massarbetslöshet till tillväxt
            och sysselsättning."
          </note>
          <note n="8faaacaa">
            Precis så är det, fru talman. Det är precis så illa ställt som
            den socialdemokratiska tidningen framställer det som när regeringen
            nu har att möta de verkliga utmaningar som Sverige står inför.
          </note>
          <note n="d271bc24">
            Det är till följd av att regeringen saknar en politik för växt
            och skapande som varningen i det sammanhang som kammaren just
            nu diskuterar är så berättigad. Det händer de facto som inte får
            hända; nämligen att kommunerna utvecklas till förvaringsplats
            för människor som både kan och vill bidra med mer än så.
          </note>
          <note n="1bbab38d">
            Vi moderater kommer senare i vår presentera vårt program för
            fler riktiga arbeten. Redan i dag har vi föreslagit åtgärder på
            skattepolitikens område som både skulle göra skattebelastningen
            för enskilda rimligare att bära och göra skattebelastningen för
            företag sådan att det blir möjligt för företagen att bygga nytt
            och att anställa fler.
          </note>
          <note n="662a87cd">
            Vi kommer senare att komplettera det programmet med ett program
            för att göra arbetsmarknaden mer dynamisk. Det är ett program
            för att säkerställa att lönebildningen inte tränger ut människor
            som skulle vilja göra en konstruktiv arbetsinsats och som uppammar
            de goda drivkrafterna för att skapa de jobb som Sverige så väl
            behöver.
          </note>
          <note n="d5e9a857">
            I dag, fru talman, säger vi nej till sådana förslag från regeringens
            sida som riskerar att leda kommuner och enskilda fel, och som
            riskerar att låsa arbetslösa inne i en bidragsarbetsmarknad som
            de inte har bett att få hamna i, men som de de facto kan komma
            att hänvisas till likväl.
          </note>
          <note n="9d402dfc">
            Däremot säger vi ja till de goda samarbetsinitiativ som kommuner
            kan ta tillsammans med de arbetsmarknadsmyndigheter som staten
            är ansvarig för.
          </note>
          <note n="6e9cb8af">
            Men vi understryker att dessa samverkansinitiativ skall rikta
            sig mot de behov och mot den efterfrågan som finns i de många
            privata företag som, det förefaller alla att vara överens om,
            är de enda som kan skapa de varaktiga och lönsamma sysselsättningstillfällen
          </note>
          <note n="824b8a59">
            Sverige behöver.
          </note>
          <note n="fb5c4ffc">
            Fru talman! Regeringen talar och handlar med kluven tunga. Man
            säger sig vilja främja företagstillväxt, men man gör i realiteten
            sådant som verkar i rakt motsatt riktning. Man lutar sig därför
            mot kommuner som varken kan eller bör ta över ansvaret för resultatet
            av regeringens otillräckliga växtpolitik.
          </note>
          <note n="9b8bc3fe">
            Om ni socialdemokrater är för prestigebundna för att lyssna till
            moderater, så lyssna i varje fall på de egna tidningsrösterna
            när dessa kritiserar er för bristerna i den politik för fler arbetstillfällen
            som ni för!
          </note>
          <note n="300c66ea">
            Fru talman! Med det jag nu har sagt ber jag att få yrka bifall
            till de moderata reservationerna i det utskottsbetänkande vi nu
            behandlar.
          </note>
          <note n="c55217da">
            Anf. 155 SIRI DANNAEUS (fp)
          </note>
          <note n="9ae4394c">
            Fru talman! Ledamöter och åhörare! Jag vill börja med att uttrycka
            min glädje över att för första gången tala i Sveriges riksdag.
            Jag skall göra mitt bästa för att representera de väljare i Södermanland
            som har givit mig detta förtroende.
          </note>
          <note n="193a2c4f">
            Regeringens förslag om en förbättrad lokal samverkan mot arbetslösheten
            är i stort sett bra. Man föreslår emellertid att försöket skall
            begränsas till ett tiotal kommuner. Många kommuner har ju anmält
            sitt intresse för att delta i verksamheten, och i dagens
          </note>
          <note n="03b6c8b0">
            Kommunaktuellt kan man läsa om en debatt som
          </note>
          <note n="b29474ac">
            Kommunförbundet har initierat.
          </note>
          <note n="687d0ff4">
            Det står bland annat: Svårt att samarbeta över revirgränserna.
            Alla spelar Svarte Petter om de arbetslösa. Alla är överens om
            att så här kan det inte längre få fortsätta. Intresset för de
            lokala försök som regeringen föreslår överträffar de vildaste
            förväntningar.
          </note>
          <note n="102ce5b5">
            Nästan varannan kommun vill samarbeta mer lokalt med sin arbetsförmedling.
          </note>
          <note n="40274d3c">
            I slutet står det att den nuvarande uppdelningen där kostnaden
            för arbetslösheten bärs av a-kassa och kommuner medan arbetsförmedlingen
            sitter på verktygen är olycklig.
          </note>
          <note n="427e882a">
            Nu är det ju glädjande nog så att utskottet i sitt tillkännagivande
            har uttalat att antalet försökskommuner är för litet och bör utökas.
            Det är väldigt bra.
          </note>
          <note n="b443d55b">
            I den motion som jag har väckt och i tre andra, bl.a. av folkpartisten
            Eva Eriksson, har det yrkats att flera kommuner tillsammans borde
            få utgöra ett försöksområde. Eftersom arbetsmarknaden inte har
            några kommungränser, känns dessa projekt ytterst angelägna.
          </note>
          <note n="00103be7">
            Arbetskraftens rörlighet över kommun- och regiongränser behöver
            tvärtom öka. Det är också viktigt att arbetsförmedlingen inte
            enbart har ett lokalt perspektiv - då ökar ju individernas valmöjligheter.
          </note>
          <note n="54dee96d">
            Därför är jag naturligtvis väldigt glad över att utskottets mening
            är att flera kommuner i samverkan inom en region bör kunna ingå
            i försöksverksamheten, precis som jag har föreslagit.
          </note>
          <note n="b366d16d">
            De erfarenheter som kan utvinnas ur sådana här försök blir litet
            annorlunda jämfört med om enstaka kommuner väljs ut efter en geografisk
            modell, som ofta blir fallet.
          </note>
          <note n="a25581f2">
            Självfallet hoppas jag att Sörmland kommer i fråga som försöksområde.
            Till detta finns det flera skäl.
          </note>
          <note n="e907f4b6">
            För det första är arbetslösheten i Sörmland mycket hög. Just
            i dag ligger den på 13,7 %.
          </note>
          <note n="bc3315aa">
            För det andra är arbetslösheten i Sörmland när det gäller åldersgruppen
            19-24 år den högsta i landet.
          </note>
          <note n="270df2d6">
            Mycket oroande och alldeles nytt är att varslen just nu ökar.
          </note>
          <note n="236b3ce1">
            Volvo BM i Eskilstuna varslade häromdagen
          </note>
          <note n="1448a991">
            90 personer. I hela länet har 770 personer varslats i år. Detta,
            parat med landets lägsta efterfrågan på arbetskraft, är oerhört
            oroande.
          </note>
          <note n="0b00b5a5">
            Sörmlands kommuner visar också upp stora strukturella skillnader
            vad gäller näringsliv och arbetsmarknad. Eskilstuna och Katrineholm
            är traditionella industristäder. Oxelösund har en enda dominerande
            industri, nämligen SSAB. Nyköping, som är residensstad och säte
            för landstinget, samt Strängnäs, som är en regements- och skolstad,
            är tjänstemannastäder med handel och administration. Vidare finns
            det två typiska landsbygdskommuner: Gnesta och
          </note>
          <note n="a6c58a3a">
            Vingåker.
          </note>
          <note n="3f97646e">
            Länet har en stor in- och utpendling. Samtliga kommuner har en
            större kommun utanför länsgränsen.
          </note>
          <note n="3fb1f6ef">
            Sammantaget gör allt det som jag här sagt att det borde vara
            intressant med ett länsförsök, att jämföra med de begränsade kommunvisa
            försöken. Jag hoppas att regeringen vid valet av försökskommuner
            och -
          </note>
          <note n="cee9ccc1">
            områden uppmärksammar de synpunkter som jag här framfört. För
            övrigt framgår det inte av propositionen efter vilka kriterier
            som försökskommunerna skall väljas ut. Vi tycker att regeringen
            borde redovisa detta.
          </note>
          <note n="16d1b39b">
            Så gäller det förslagen om förändringar i regelverket beträffande
            ALU, något som regeringen föreslår skall ske i några av försökskommunerna.
            Vi i Folkpartiet anser att det inte är acceptabelt. ALU bör vara
            den absolut sista åtgärden, vilken vidtas när allt annat har prövats.
            Att inte tidsbegränsa den här åtgärden skulle kunna leda till
            att vissa blir permanent arbetslösa. Dessutom är risken väldigt
            stor att det undantränger ordinära arbetstillfällen.
          </note>
          <note n="579bc438">
            Mot detta förslag har vi i Folkpartiet således reserverat oss.
            Vi tycker annars att ALU har fungerat väldigt bra som arbetsmarknadspolitisk
            åtgärd. Många arbetslösa har fått en vettig sysselsättning och
            har även fått chansen att få in en fot i arbetslivet. Vi anför
            dock i vår motion att det borde vara rimligt att göra en ordentlig
            utvärdering av ALU.
          </note>
          <note n="9a87886d">
            Fru talman! Avslutningsvis yrkar jag bifall till reservationerna
            3 och 5.
          </note>
          <note n="8c708c40">
            Anf. 156 HANS ANDERSSON (v)
          </note>
          <note n="f87df283">
            Fru talman! Det bidde en tumme - men det bidde i alla fall mer
            än ingenting.
          </note>
          <note n="f906cff3">
            Den proposition som ligger till grund för betänkande 1995/96:AU13
            är väldigt tunn. Egentligen är den nog ett exempel på en kompromissprodukt.
            Den är ett exempel på helt motstridiga intressen. Därmed blev
            det vad det blev: en liten blygsam försöksverksamhet, helt oanalyserad,
            helt utan en genomgång av alla de försök som faktiskt har gjorts
            och helt i avsaknad av hänsyn till vad olika utredningar och kommittéer
            har föreslagit, framför allt Arbetsmarknadspolitiska kommittén,
            som har lagt fram ett konkret förslag om en samorganiserad verksamhet
            för riktigt utsatta fall som kräver rehabilitering av olika slag
            - både med gemensam kassa och ett gemensamt huvudmannaskap i samverkan
            mellan kommun, arbetsförmedling, AMI och försäkringskassa.
          </note>
          <note n="9ef908ca">
            Många lokala försök har kommit till stånd. Det beror i första
            hand på att massarbetslösheten har permanentats. Långtidsarbetslösheten
            är här. Vi pratar om flera hundra tusen personer. Då är det lätt
            att, som Per
          </note>
          <note n="7c6176a5">
            Unckel gör, säga: Ja, men de hamnar i omhändertagandebataljonen
            så att säga och det är inget roligt.
          </note>
          <note n="e803226e">
            Nej, det är inget roligt. Vi skall hitta ut ur den situation
            som i dag råder.
          </note>
          <note n="0b891b0c">
            Man kan inte bara säga: Nej, vi tar inte hand om människor. Man
            kan inte bara slunga ut människor i passivitet. Inte heller går
            det att låta dem krypa fram till arbetsgivaren för att söka ett
            jobb som ger en femma i timmen, eller vad det nu kan handla om.
          </note>
          <note n="05e44bd0">
            Vi måste ha mycket starka stödjande åtgärder, men jag tror att
            de måste vara mycket bättre analyserade än som är fallet när det
            gäller vad som förekommer i den här försöksverksamheten.
          </note>
          <note n="5a02b52c">
            Vi i Vänsterpartiet har skrivit en ganska omfattande motion,
            där vi försöker ta frågan seriöst och titta dels på riskerna,
            dels på möjligheterna. Det gäller att försöka analysera orsakerna
            till att det här kommer upp och beklaga att det inte sker under
            välanalyserade former.
          </note>
          <note n="d4358eb2">
            Vi tror att det är två huvudsakliga aspekter som ligger bakom
            den här propositionen. Den ena är att det finns ett behov av att
            avreglera det ganska stela reglemente som styr arbetsmarknadspolitiken.
            Det finns ett intresse av att förstärka det lokala inflytandet
            och få till stånd en bättre lokal samverkan. Det borde, tycker
            jag, till en del ha funnits, med tanke på att vi faktiskt har
            arbetsförmedlingsnämnder - tyvärr ofta sorgligt passiva. Där sitter
            normalt kommunalråd eller de som är ansvariga för sysselsättningsåtgärder
            i kommunen vid samma bord som arbetsförmedlingens representanter.
            Parterna finns alltså med, men på något sätt har man inte lyckats
            vara drivande. I några fall kan det nog bero på ganska tungrodda
            reglementen som styr arbetsmarknadspolitiken, som vi från riksdagens
            sida till stor del också velat ha för att kunna kontrollera och
            utvärdera. Ofta har man nog hängt upp det hela på dessa reglementen
            för att inte fullständigt segla ut i träsket då arbetslösheten
            antog sådana volymer och under en så lång tid som blev fallet.
          </note>
          <note n="077c38be">
            Kostnadseffektiva åtgärder, avreglerade och anpassade till den
            lokala arbetsmarknaden med olika aktörer i samverkan, är vad många
            vill ha. Det är också vad man ofta möter ute i kommunerna. Men
            så finns det ett annat inslag och det är helt enkelt frågan:
          </note>
          <note n="fec78bc3">
            Vad har vi för alternativ och vad skall vi göra med alla arbetslösa
            i rundgången mellan åtgärder och öppen arbetslöshet? Vi måste
            hitta alternativ. Man söker. Per Unckel talar om den tredje arbetsmarknaden.
          </note>
          <note n="2757d0e5">
            Ja, man söker alternativ med olika bidragsformer, i olika ALU-projekt
            - ibland kopplade till kulturverksamhet, medieverksamhet och turism
            och ibland kopplade till olika näringar. Ibland handlar det om
            försök att starta egen verksamhet, som kanske på sikt kan knoppas
            av i egna företag.
          </note>
          <note n="7357834f">
            Det hela är dock valhänt och det är svårt. Det är himla svårt
            att göra något när den reguljära arbetsmarknaden fallerar. Många
            kommuner ser då naturligtvis här en möjlighet att hålla folk i
            gång. Inget är ju värre än passiviteten. Därefter hotar sociala
            och psykologiska problem med allt vad sådant kan innebära. Båda
            intressena finns alltså från kommunernas sida.
          </note>
          <note n="2a2f5bc3">
            Ibland har man en känsla av att det finns väldigt mycket pengar
            i arbetsmarknadspolitiken.
          </note>
          <note n="77eebcc5">
            Man kan tycka så här i kommuner: Tänk om vi i kommunen kunde
            få hand om detta, så skulle vi inte dra på oss alla passiva kostnader,
            som brukar sluta i socialbidrag men som också innebär många egna
            insatser på arbetsmarknadspolitikens område. Ungefär
          </note>
          <note n="0b4cca20">
            3 miljarder kronor netto bärs enligt Kommunförbundet upp av kommunernas
            budgetar i dag. Över 80 000
          </note>
          <note n="1cca170e">
            platser är vad kommunerna bidrar till inom ramen för de regelsystem
            som vi har, med AMS och länsarbetsnämnderna som har huvudansvaret.
          </note>
          <note n="124a2114">
            Vi i Vänsterpartiet är litet rädda, på samma sätt som Moderaterna
            uppenbarligen, att man passivt glider in i en arbetsmarknad som
            ingen riktigt tar ansvar för. Vi vill ha det statliga ansvaret
            kvar. För oss är det oerhört viktigt att arbetsmarknadspolitiken
            och ansvaret för sysselsättningen i landet och därmed för arbetslösheten
            vilar på regering och riksdag. Det är den helt övergripande uppgiften
            att sätta människor i arbete, att få människor att bidra till
            sin egen försörjning och till bygget av samhället och välfärden.
          </note>
          <note n="61cadd84">
            De får aldrig stötas ut och bli någonting som försvinner i den
            lokala verksamheten.
          </note>
          <note n="9f197576">
            Å andra sidan kommer mycket av utveckling och tillväxt, företagsetablering
            och meningsfull sysselsättning att finnas där människor finns.
            Och människor finns i kommunerna. I kommunerna känner man behoven
            och människorna. Där ser man hur man snabbt kan bygga broar från
            arbetslöshet till meningsfull sysselsättning. Vi måste alltså
            stå på båda benen.
          </note>
          <note n="54162b03">
            Då har jag en känsla av att lösningen i dag inte är försöksverksamhet,
            tiden har gått förbi den. Jag tycker att utskottet signalerar
            det ganska tydligt: Det här borde ha kommit för länge sedan. Nu
            har verkligheten egentligen sprungit ifrån sådana här förslag.
          </note>
          <note n="70cd7cc3">
            Försöksverksamhet pågår. Den arbetsmarknadspolitiska kommittén
            har lagt fram drastiska förslag på avreglering av arbetsmarknadspolitiken,
            av lokala styrelser för att förstärka ytterligare den demokratiska
            regionala och lokala styrelsen av verksamheten, i syfte att nå
            bättre samverkan med kommunerna. Jag nämnde direkta förslag om
            omedelbar samordning för särskilt utsatta grupper i rehabiliteringsprocessen.
          </note>
          <note n="2826b51e">
            Därför tror jag inte att det här kommer att kunna utvärderas
            i någon vettig mening. Jag förutsätter i stället att sysselsättningspropositionen,
            som kommer nu i maj, och det vidare arbetet med budgetpropositionen
            i höst är det som får omforma arbetsmarknadspolitiken i enlighet
            med de ganska brett accepterade förslag som i dag finns och som
            också skulle innebära mer lokal samverkan, bättre avreglerade
            instrument som inte medför byråkratiska hinder men ett vidmakthållande
            av det statliga nationella ansvaret för arbetsmarknadsfrågor.
            Det är en utomordentligt stor risk att man annars låser in människor
            i en arbetsmarknad som saknar koppling till den reguljära arbetsmarknaden.
            Man kanske nöjer sig med att hålla människor flytande. På vilken
            försörjningsnivå? frågar jag när jag tänker på vad Socialdemokraterna,
            Centerpartiet och andra vill ha för arbetslöshetsunderstöd, som
            man vill koppla till en bortre parentes och sedan stöta ut människor
            i ett kommunalt försörjningsansvar. Då kan sådana här risker,
            som Per Unckel också var inne på, faktiskt vara reella.
          </note>
          <note n="5825fbd0">
            Låt mig notera att regeringen hade tänkt plocka bort parterna
            ur arbetsförmedlingsnämnderna just när man skulle ha ytterligare
            en lokal koppling. Vänsterpartiet motionerade emot, och jag är
            mycket glad och tacksam över att utskottet faktiskt följde Vänsterpartiet.
            Att tala om lokal förankring och slänga ut dem som verkligen har
            sakkunskap, lokala företagare och lokala representanter för löntagare,
            vore fullständigt orimligt. Just den ingrediensen i propositionen
            gjorde mig förvirrad. Det var som om det bara handlade om kommunalpolitikernas
            samarbete med de statliga administratörerna av arbetsmarknadspolitik.
            Skall det bli något av det här måste det finnas verklig tillväxtorientering,
            människor som verkligen vet vad som pågår på arbetsplatserna och
            som vet när det blir konkurrenssnedvridning, som vet var placeringar
            kan uppstå. Dessa måste vara med i processen. Jag är glad över
            att utskottet har kommit fram till det.
          </note>
          <note n="3b9b2f9a">
            Vi har anfört en serie invändningar i princip. Vi har sagt att
            det här förmodligen i realiteten är överspelat som försöksverksamhet,
            men vi vill inte hindra en process som är lovvärd. Vi emotser
            bra och rejält förankrade förslag i propositionen i maj, men vi
            har ändå sagt att det måste till mer än det här. Vi har pekat
            på i reservation 12 en serie alternativ. Kompetensutveckling av
            människor som i dag inte har något jobb måste till. Försök med
            arbetstidsförkortningar måste till. Viss kommunal verksamhet inom
            kultur, turism och medieområdet måste till. Allt detta måste till
            som en del i en ordinär verksamhet inom kommunerna, inte bara
            som en av arbetsmarknadsmedel uppumpad verksamhet. Detta är vad
            vi skall göra i kommunerna. Då kan vi inte bara skära ned den
            ordinära kommunala sysselsättningen och pumpa upp den med ALU-projekt
            av olika slag.
          </note>
          <note n="8bcd9a08">
            Jag yrkar bifall till reservation 12, som tar upp ett flertal
            exempel på förenklat regelsystem och alternativa insatser som
            borde kunna spela en roll både i försöksverksamhet och i den vidare
            sysselsättningspolitiken.
          </note>
          <note n="e8b258ea">
            Jag vill också yrka bifall till reservation 7, där vi säger att
            det inte är nödvändigt att utfärda så detaljerade regler från
            riksdagens sida, att man säger att det måste vara 25 % kommunal
            medfinansiering, annars går det inte. Då stänger man bra alternativ.
            Det kan hända att kommunerna kan göra väldigt mycket även i de
            fall där de inte vinner socialbidragskostnaderna i andra ändan.
            Att förhindra att de på ett konstruktivt sätt kommer med i samarbetet,
            därför att riksdagen klåfingrigt sätter en procentsats, centralt
            dirigerat, tycker jag är mycket dumt. Låt regeringen få pröva
            det i de avtal som skall skrivas med verkliga kommuner som har
            sina konkreta utvecklingsprogram.
          </note>
          <note n="62c4d8c2">
            Därför yrkar jag bifall till reservation 7. Jag står naturligtvis
            bakom samtliga Vänsterpartiets reservationer, men alltid lojal
            med fru talmannen och med kammaren i övrigt yrkar jag bifall bara
            till dessa.
          </note>
          <note n="9c7bd1f1">
            Anf. 157 PER UNCKEL (m) replik
          </note>
          <note n="c20a14b2">
            Fru talman! Får jag i lojalitetens namn korrigera mitt tidigare
            yrkande om bifall till samtliga moderata reservationer till att
            jag för tids vinnande nöjer mig med den första, men likväl med
            ett symboliskt bifall till även de övriga.
          </note>
          <note n="b36c2469">
            Låt mig apropå det Hans Andersson säger tillägga ett par ting
            till det jag sade tidigare. Det är naturligtvis som Hans Andersson
            säger alldeles korrekt att människor som är arbetslösa förtjänar
            de bästa omsorger, bästa stimulans som tänkas kan för att öka
            deras möjligheter att återinträda på arbetsmarknaden.
          </note>
          <note n="9fd6fe09">
            Jag har ingenting att invända mot detta.
          </note>
          <note n="06f19962">
            Problemet är inte insatser för att öka de arbetslösas möjligheter
            för att återinträda på arbetsmarknaden. Problemet ligger i stället
            i att det regeringen nu föreslår föreslås utan att man samtidigt
            gör någonting för den växtkraft i företagen som skall öppna för
            de nya arbetstillfällena. Det problem som ligger förborgat i en
            förhållandevis teknisk proposition som vi just nu diskuterar är
            att fokus är riktat åt fel håll. Hade det varit så, fru talman,
            att regeringen hade gått till riksdagen med ett kraftfullt program
            för att stärka företagens, i synnerhet de små och medelstoras,
            möjligheter att expandera, i stället för att gå till riksdagen
            och föreslå raka motsatsen, då hade naturligtvis också manöverutrymmet
            ökat för åtgärder i syfte att hjälpa de arbetslösa in på arbetsmarknaden.
            Men när regeringen nu går till riksdagen med en bokstavligen företagsfientlig
            politik och samtidigt säger att vi skall öka kommunernas engagemang,
            då blir risken för den tredje arbetsmarknaden akut.
          </note>
          <note n="b3d18132">
            Min slutsats, fru talman, är att be regering och riksdag att
            fatta beslut om ett rejält program för tillväxt. Då ökar våra
            möjligheter att föra en arbetsmarknadspolitik som är värd namnet
            och som samtidigt har möjligheter till framgång.
          </note>
          <note n="8c6aa547">
            Anf. 158 HANS ANDERSSON (v) replik
          </note>
          <note n="df68ed23">
            Fru talman! Det var bra, Per Unckel, att jag fick tillfälle att
            säga någonting om detta också. Utan en tillväxtorienterad politik
            kommer vi ingenvart med arbetslösheten. Vi måste öka sysselsättningen.
            Då skall den inte minskas, som i dag sker, inom den kommunala
            sektorn. Då skall det till en förnyelse av näringspolitiken. Vi
            har lagt fram en serie sådana förslag, inklusive skattemässiga
            lindringar. Då skall det till en miljöomställning, en skatteväxling
            som gör resursslöseriet dyrare men arbetsintensiv verksamhet billigare.
          </note>
          <note n="247933e3">
            Då skall det till en arbetstidsförkortning och en gräns för övertidsuttaget.
            Jag tror att Per Unckel känner till programmet, och hade han -
            i stället för att dagen efter läsa om första maj i bladet - befunnit
            sig i
          </note>
          <note n="90c9e618">
            Stockholm i Kungsträdgården bland tiotusentals andra hade han
            fått höra om ett mycket engagerat program just för att bekämpa
            arbetslösheten.
          </note>
          <note n="37f5e396">
            Men det andra steget är en arbetsmarknadspolitik
          </note>
          <note n="7ec767db">
            - det är det som jag svarar för - som från statlig nationell
            synpunkt ser till att människor har en plats i den ordinarie reguljära
            arbetsmarknaden. Det är det absolut viktigaste.
          </note>
          <note n="0006cfb3">
            Vad jag sedan säger är att en avreglering och en förenkling av
            de arbetsmarknadspolitiska åtgärderna, som redan AMS har tagit
            med i sitt äskande för 1997, går mycket längre på ett mycket mer
            effektivt sätt än vad denna försöksverksamhet egentligen signalerar
            om. Men den är ändå en process, och det finns ett starkt intresse
            ute i kommunerna. Därför motsätter vi oss inte att försöksverksamheten
            påbörjas, men jag anser att den är överspelad innan den har kommit
            i gång. Det finns bättre förslag, och de finns i vår motion.
          </note>
          <note n="4927edc7">
            Anf. 159 PER UNCKEL (m) replik
          </note>
          <note n="b055ae2b">
            Fru talman! Jag skall medge för Hans Andersson att jag befann
            mig i Stockholm på första maj. Men jag gjorde något annorlunda
            prioriteringar än att lyssna på
          </note>
          <note n="b004a7a9">
            Hans Anderssons entusiasmerande anförande i
          </note>
          <note n="5573c7e6">
            Kungsträdgården. Jag tror emellertid att jag i huvudsak kan räkna
            ut vad det innehöll. I den del som handlar om hur arbetslösheten
            i grunden skall bekämpas - dvs. det som inte är arbetsmarknadspolitik
            -
          </note>
          <note n="2e8de569">
            misstänker jag att Hans Andersson och jag har svårt att nå varandra.
            Jag tror inte att lösningen på arbetslöshetskrisen ligger i en
            expanderande offentlig verksamhet.
          </note>
          <note n="34c3bf9f">
            Jag är övertygad om att lösningen på arbetslöshetskrisen inte
            ligger i att man skall dela på arbeten.
          </note>
          <note n="4dc484cb">
            För min del är jag övertygad om att lösningen ligger i att företag
            kan växa genom att avsätta sina produkter och göra meningsfulla
            insatser. Alla - utom möjligen
          </note>
          <note n="5f6eb850">
            Västerpartiet - förefaller i dag ändå att vara på väg mot denna
            slutsats. Problemet är att denna slutsats i ord - i varje fall
            från regeringens sida - avsätter så oerhört få resultat i form
            av gärningar.
          </note>
          <note n="667f6fef">
            Fru talman! Då är vi tillbaka där den här debatten började. Vad
            regeringen gör är att man riktar sina strålkastare mot nya former
            av arbetsmarknadspolitik i stället för mot nya former av tillväxtpolitik.
            Det är där som riskerna ligger, dvs. att vi låser in ännu flera
            människor - som om det inte skulle räcka med den miljon arbetslösa
            som vi redan har - i åtgärder som inte leder ut på den vanliga
            konkurrensutsatta marknaden. Det är en tragedi för de människor
            som berörs.
          </note>
          <note n="9f611fc7">
            Det är en tragedi för samhällsekonomin och därmed ytterst, Hans
            Andersson, en tragedi för den riktiga verksamheten inom den offentliga
            sektorns ram som inte kommer att ha tillräckligt mycket resurser
            för att kunna upprätthålla en anständig nivå.
          </note>
          <note n="cbd962a9">
            Anf. 160 HANS ANDERSSON (v) replik
          </note>
          <note n="67d10cec">
            Fru talman! Det är riktigt som Per Unckel säger, att han ibland
            har svårt att nå mig rent geografiskt.
          </note>
          <note n="7c51f755">
            Det är inte så konstigt om han trodde att han skulle gå till
            Humlegården när jag befann mig i Kungsträdgården. Men det är så
            när man tar miste på fakta och detaljer, Per Unckel. Då kan retoriken
            flöda, men man träffar sällan rätt.
          </note>
          <note n="fab9040a">
            Jag håller med om att man utan tillväxtorientering inte kommer
            någonvart. Arbetsmarknadspolitiken skapar inga jobb. Den borde
            krympas. Mer resurser borde satsas på tillväxt i näringslivet,
            som behöver förnyelse. Men, som Per Unckel också sade, företagen
            måste kunna avsätta sina produkter. Det behövs en efterfrågan,
            och är det någonting som saknas i dag i
          </note>
          <note n="65c27f7b">
            Sverige så är det inhemsk efterfrågan. Den har också minskat
            av regeringens politik, men jag har inte kunnat se att Per Unckel
            har bidragit till någonting som skulle kunna öka den inhemska
            efterfrågan.
          </note>
          <note n="4f06dfa2">
            När det gäller arbetsmarknadspolitiken är min uppfattning att
            den skall stödja den reguljära arbetsmarknaden med kompetensutveckling,
            med rörlighet, med sådant som både innanför och utanför företagen
            genererar bättre förberedd arbetskraft, och detta eftersom företagen
            har svikit så totalt när det gäller att vidareutbilda människor.
          </note>
          <note n="a95c35a9">
            Men vi kommer ändå alltid att behöva en arbetsmarknadspolitik
            för de människor som står ganska långt från den reguljära arbetsmarknaden,
            och den skall vara effektiv. I det sammanhanget har jag varnat
            för inlåsningseffekter i kommunerna. Men det här lilla försöket
            är inte avgörande. Det avgörande är vad vi får se i maj och vad
            vi får se i september. Låt oss utkämpa drabbningen då. Humlegården
            går an,
          </note>
          <note n="7c2efb82">
            Kungsträdgården går an, men jag föredrar nog att debattera här
            i kammaren.
          </note>
          <note n="bbb3b958">
            Anf. 161 BIRGER SCHLAUG (mp)
          </note>
          <note n="f94d4a4e">
            Fru talman! Det var intressant att höra Vänsterpartiet och Moderaterna
            ta varandra i hand när det gäller synen på tillväxt. Det visar
            att både Moderaterna och Vänsterpartiet är gamla industrialistpartier
            som har sina rötter i en annan tid. Det finns nämligen väldigt
            litet i dag som talar för att en traditionell ekonomisk tillväxt
            skulle leda till fler arbetstillfällen. Det är tyvärr inte så
            längre. Dessutom skulle jag vilja ställa en fråga till Per Unckel
            och även till Hans Andersson om ni tror på en evig ekonomisk tillväxt.
          </note>
          <note n="611ddfe5">
            Åtminstone Per Unckel kan väl lyssna till gamle
          </note>
          <note n="7181b700">
            John Stuart Mill - nu är inte Per Unckel liberal, men i alla
            fall. Han sade att det är nödvändigt med en viss ekonomisk och
            materiell tillväxt till dess att vi når en materiellt mogen nivå
            i samhället, men sedan är det andra saker som måste växa, t.ex.
            fri tid, kultur och andlighet - som han uttryckte det. Särskilt
            detta med fri tid är det väldigt viktigt att vi tar till oss.
            Per
          </note>
          <note n="59a9006f">
            Unckel sade att fokus var fel inriktad. Vi måste har mer tillväxtorientering
            och mer produktion, mer produktion, mer produktion osv. Under
            Riokonferensen sades det ju att vi i vår del av världen skulle
            akta oss väldigt noga för att tro att vi kan lösa problem på det
            sättet.
          </note>
          <note n="1eeba5b4">
            Att dela på jobben är nödvändigt. Det finns ingen utredning som
            hävdar att vi kan klara full sysselsättning och samtidigt ha kvar
            40-timmarsveckan. Jag hänvisar till arbetsmarknadsutskottets ordförande,
            som i den här frågan väldigt tydligt och klart har uttryckt att
            sänkt arbetstid är nödvändigt. Det är insiktsfullt.
          </note>
          <note n="1310b5d8">
            Jag tror också att det är viktigt med grön skatteväxling.
          </note>
          <note n="94470dda">
            Jag förstår över huvud taget inte hur Per Unckel resonerar. Känns
            det inte konstigt att vara moderat i dag och tala om att man skall
            skapa jobb, samtidigt som man accepterar ytterligare nedskärningar
            i kommunerna där det finns så oerhört många jobb?
          </note>
          <note n="999311d2">
            Ekonomisk aktivitet skall skapa jobb, sägs det. Får vi ekonomisk
            aktivitet skapar det jobb och välfärd.
          </note>
          <note n="b8341e7d">
            Men det är inte så enkelt. Ibland kan faktiskt minskad ekonomisk
            aktivitet skapa välfärd.
          </note>
          <note n="f4fd4136">
            I Holma - ett bostadsområde utanför Malmö - har den ekonomiska
            aktiviteten definitivt minskat. Man köper inte in tjänster längre
            utan man gör saker och ting själv - klart tillväxtnegativt. Man
            har självförvaltning av ett stort bostadsområde som byggdes i
            samband med Miljonprogrammet i början av 70-talet.
          </note>
          <note n="5d112b83">
            Den sociala välfärden har ökat någonting alldeles kopiöst medan
            den ekonomiska tillväxten i området har minskat. Det är inte så
            enkelt längre som att tro att detta med ekonomisk aktivitet automatiskt
            leder till ett bättre samhälle.
          </note>
          <note n="f52c3394">
            Detta betänkande handlar om lokal samverkan.
          </note>
          <note n="603bc042">
            Jag hade tänkt inleda mitt anförande ungefär som
          </note>
          <note n="e5d240cb">
            Hans Andersson gjorde genom att säga att det bidde en tumme.
            Men sedan ville jag inte vara så negativ.
          </note>
          <note n="266a5a2d">
            Jag tycker att det trots allt har blivit en ganska bra tumme.
            Det är ett steg i rätt riktning - i allra högsta grad. Även om
            inte arbetsmarknadspolitik kan lösa problemen är det ändå ett
            steg i rätt riktning.
          </note>
          <note n="46755a13">
            Det finns ingenting som är så negativt för människor som att
            bli skickade hit och dit till olika institutioner och träffa olika
            personer. Därför anser jag att det här försöksprojektet bör få
            en vidare ram så att det kan bli en samordning både på nationell
            nivå och på kommunnivå. Då slipper människor fara runt som skottspolar
            och bli kastade till den ena instansen efter den andra och träffa
            den ena personen efter den andra som egentligen inte vill ha med
            dem att göra därför att det är just deras kostnadsställe som drabbas.
          </note>
          <note n="55509b48">
            Detta är alltså ett steg i rätt riktning. Vi anser dock att försöksverksamheten
            inte får tas som förevändning för att man inte skall pröva ännu
            mer genomgripande reformer för att få till stånd en samordning.
          </note>
          <note n="fd769799">
            Vi anser också att alla kommuner som vill vara med skall få möjlighet
            till det, om de har lagt seriösa bud på det hela.
          </note>
          <note n="1a20accf">
            Dessutom skall man ha en bredare situation. Det finns ju flera
            roliga exempel på kommuner och landsting som vill göra annorlunda
            saker. Vara kommun ingår t.ex. i projektet Det finns bruk för
            alla. Det drivs tillsammans med tre andra västgötakommuner. Kommunerna
            vill tillsammans med försäkringskassan, arbetsförmedlingen och
            primärvården starta ett pilotprojekt där kommunen ges helhetsansvar
            för verksamheten. Detta är också mycket positivt.
          </note>
          <note n="e5cfb138">
            Kommunförbundet i Västernorrland vill tillsammans med lokala
            intressenter bilda ett arbetsförbund i varje kommun av de lokala
            huvudmännen, länsarbetsnämnden, försäkringskassan, kommuner och
            landstinget. Sedan skall man försöka samarbeta på ett mer genomgripande
            sätt. Detta är jättepositivt.
          </note>
          <note n="1f015102">
            Om man nu får med fler kommuner, vilket vi tycker att man skall
            få, och kan ha en bredare verksamhet som inte är så detaljerad
            behöver man nödvändigtvis inte ha en vetenskaplig utvärdering
            av alla dessa projekt. Det behövs kanske inte. Men låt människor
            komma i gång! Låt det hela blomma! Jag tror att det är mycket
            viktigt.
          </note>
          <note n="e4b3bbfe">
            Jag tror dessutom att vi på riksnivå bör försöka se till att
            samordna de olika systemen på ett annat sätt.
          </note>
          <note n="2ed399b2">
            Med detta uttalar jag mitt stöd för reservation nr 13.
          </note>
          <note n="ab1d7d1c">
            Anf. 162 HANS ANDERSSON (v) replik
          </note>
          <note n="bf9f0554">
            Fru talman! Det är just därför som jag är tveksam.
          </note>
          <note n="b59aefcb">
            Jag yrkar inte avslag på propositionen, och jag har ingen övergripande
            reservation tvärtemot betänkandet, Birger Schlaug. Birger Schlaug
            åberopar några försöksförslag, t.ex. det med Kommunförbundet i
          </note>
          <note n="994e6867">
            Västernorrland, Vara-Tidaholmförsöket, Det finns bruk för alla,
            Rinkebyförsöken osv. Det finns en mängd olika försök, och redan
            nu har t.ex. Arbetsmarknadspolitiska kommittén gått mycket längre.
          </note>
          <note n="107c7296">
            Vi skall inte ha det förhållandet att människor springer mellan
            försäkringskassa, AMI, socialkontor osv. Det förslaget finns redan,
            och jag hoppas att det kommer nu och inte ersätts av försöksverksamhet.
            Det finns inget behov av det. Det har redan genomförts.
          </note>
          <note n="923ae0bc">
            Den här propositionen saknar helt analys av de initiativ som
            kommit in till departementet. Det finns inte ens en uppräkning
            av dem och inte ett ord om den försöksverksamhet som har varit.
            Det finns inte heller någonting om de utredningar som har presterat
            förslag. Att på grundval av det säga att nu låter vi allt hända,
            alla blommor får blomma, för hur många miljarder som helst anser
            jag vara fullständigt oansvarigt.
          </note>
          <note n="4cf6a26d">
            Det är därför jag menar att vi måste få se litet skarpa förslag,
            som det så vackert heter. Men de måste vara utformade på ett riktigt
            sätt i en sysselsättningspolitisk motion och inte på ett slarvigt
            sätt i en försöksballong.
          </note>
          <note n="eb4d1017">
            Till den första delen av Birger Schlaugs inlägg vill jag bara
            säga att jag tror att det var någon slags ångerdag som inträffade
            i dag över Miljöpartiets ställningstaganden till konvergensprogram
            och tillväxtpropositionen. Det var en orgie i utfall mot Vänsterpartiet
            som faktiskt konsekvent har haft en syn på tillväxt och vad det
            innebär för sysselsättningen till skillnad från Miljöpartiet.
            Jag får återkomma till detta i en andra replik.
          </note>
          <note n="920e320a">
            Anf. 163 BIRGER SCHLAUG (mp) replik
          </note>
          <note n="88312d5c">
            Fru talman! För att börja med det sista är det väl så att den
            s.k. tillväxtpropositionen - som sedan inte hette så utan fick
            ett annat namn, vilket gläder mig oerhört - framför allt innehöll
            två saker. Det var utbildning och miljösatsningar. Det var alldeles
            utmärkta projekt. Därför har vi ingen anledning att inte stödja
            den, särskilt när vi själva fick in stora delar av miljöprojekten.
          </note>
          <note n="cc59add4">
            Jag tycker fortfarande att Hans Andersson är alldeles för negativ.
            Detta är inte perfekt. Det säger inte vi heller. Vi har också
            en reservation som kritiserar vissa delar av det. Men det är ändå
            ett steg i rätt riktning. Jag tycker inte att man skall vara så
            negativ som
          </note>
          <note n="00eaf31d">
            Hans Andersson är även om han råkar vara förkyld just nu. Se
            litet mer positivt på vardagen och verksamheten!
          </note>
          <note n="ec615669">
            Anf. 164 HANS ANDERSSON (v) replik
          </note>
          <note n="bf71b923">
            Fru talman! Man inte bara se positivt på saker i största allmänhet,
            Birger Schlaug. Om man vet något om detta, både om de försök som
            har pågått och den arbetsmarknadspolitik som vi faktiskt har,
            får man se till att göra preciserade försök när sådana görs. Då
            bör detta vara bättre analyserat än vad regeringen presterade
            den här gången.
          </note>
          <note n="12c9d16f">
            I övrigt skall man ta längre steg än att genomföra en försöksverksamhet.
            Om Birger Schlaug nu tycker att detta är så bra borde han vara
            utomordentligt nöjd med vad jag här säger och vad som står i våra
            reservationer eftersom vi vill gå väsentligt längre på väldefinierade
            områden där vi vet vad vi gör. Men detta är inte lösningen på
            massarbetslöshetens problem i
          </note>
          <note n="1f70839b">
            Sverige.
          </note>
          <note n="7a7d3a9e">
            För att lösa detta krävs det helt andra saker, och där tror jag
            att Birger Schlaug och jag är mycket mer överens. Det krävs arbetstidsreformer.
            Det krävs en rejäl satsning på vård, omsorg och utbildning. Det
            krävs miljöomställning. Det krävs att vi upprätthåller kompetens
            och inte står för en primitiv varuproduktion som inte alls skapar
            sysselsättning i varje läge och en tillväxt av det. Det har vi
            ju sett i dag. Men det är den verkliga sysselsättningspolitiken,
            och den bör backas upp av en kompetensinriktad nationell arbetsmarknadspolitik,
            gärna med lokalt ansvar och lokal samverkan.
          </note>
          <note n="7e990267">
            Låt oss gå väsentligt längre än vad den här försöksverksamheten
            vill göra! Men låt oss veta exakt vad vi gör när vi tar stegen!
          </note>
          <note n="049348ec">
            Anf. 165 BIRGER SCHLAUG (mp) replik
          </note>
          <note n="7b742c25">
            Fru talman! Det finns väl inget förslag från något annat parti
            än Vänsterpartiet som Hans Andersson tycker är välanalyserat.
            Jag har aldrig hört något sådant, men det ligger kanske i den
            läggning man har.
          </note>
          <note n="3f6c1ae8">
            Jag tror inte att det finns någon i kammaren som tror att detta
            skall lösa massarbetslösheten. Då finns det andra saker. Moderaterna
            vill ha någon sorts allmän tillväxtfrämjande politik medan vi
            och Vänsterpartiet bl.a. vill ha grön skatteväxling och att man
            skall dela på jobben, och det är väl bra.
          </note>
          <note n="add604ca">
            Men jag tycker att detta är ett steg i rätt riktning.
          </note>
          <note n="f3ab2c1b">
            Vi är också kritiska, och därför stöder jag Miljöpartiets reservation.
          </note>
          <note n="a5c9b5ce">
            Anf. 166 ANDRE VICE TALMANNEN
          </note>
          <note n="48780680">
            Å talmännens vägnar vill jag säga att vi ser mycket positivt
            på att ledamöterna bidrar till att förkorta voteringstiderna.
          </note>
          <note n="6df4421b">
            Anf. 167 DAN ERICSSON (kds)
          </note>
          <note n="15e3075a">
            Fru talman! Då skall jag också bönhöra fru talman och avstå från
            att yrka bifall till alla våra förslag.
          </note>
          <note n="cd276e33">
            Regeringens proposition om lokal samverkan mot arbetslösheten
            har ett vällovligt syfte. Det handlar ju om att finna former för
            en förbättrad lokal samverkan inom arbetsmarknadspolitiken. Det
            är bara att beklaga att regeringen har varit så senfärdig med
            den här typen av initiativ. Ute på fältet har man efterfrågat
            detta under mycket lång tid. Denna gång kan jag faktiskt instämma
            i en stor del av det som Hans Andersson sade och den beskrivning
            han gav av situationen. Här kommer nu regeringen och traskar patrull
            alldeles för sent.
          </note>
          <note n="86d6638b">
            Nio av tio kommuner bedriver redan i dag projekt i samarbete
            med arbetsförmedlingen. I övrigt har alla kommuner informella
            kontakter med arbetsförmedlingen. Långtidsarbetslösa, ungdomar
            och socialbidragstagare är de vanligaste målgrupperna i de gemensamma
            projekten. Drygt var tredje kommun samarbetar också med försäkringskassan
            på det arbetsmarknadspolitiska området och nästan lika många med
            Arbetsmarknadsinstitutet.
          </note>
          <note n="beb4b124">
            Ett stort antal kommuner samarbetar dessutom både med facket
            och näringslivet på orten. Samarbetet verkar fungera bra på de
            flesta håll. Mot den bakgrunden är regeringens förslag om ett
            18 månaders försöksprojekt i ett antal kommuner relativt tafatt.
          </note>
          <note n="bcc3d821">
            Därför vill vi kristdemokrater gå längre genom att ta till vara
            de erfarenheter som redan gjorts och utifrån dessa förbättra samarbete
            och effektivitet i åtgärder på arbetsmarknadspolitikens område.
          </note>
          <note n="1bf1ac71">
            De önskemål till lokal samverkan som redan i dag finns uttryckta
            eller i någon form realiserats bör uppmuntras och underlättas.
          </note>
          <note n="8e602d3a">
            Problemet är då att samarbetet förhindras av stela och oflexibla
            regelsystem. Reglerna hindrar också att insatser sätts in vid
            arbetslöshetens början då de skulle ge mest utdelning och betyda
            mest för individen.
          </note>
          <note n="9c93ec41">
            Finspång i mitt hemlän är ett exempel på en kommun där man i
            dag har en utvecklad samverkan mellan kommunala, landstingskommunala
            och statliga instanser. Det är en verksamhet som inledningsvis
            fungerat bra. Det stora problemet är dock att när man t.ex. tillsammans
            arbetat med en lyckad rehabilitering saknas det ändå en arbetsmarknad.
            Det är huvudproblemet.
          </note>
          <note n="91298687">
            Regeringens politik avseende exempelvis sänkningen av lönebidragen
            är därvidlag en försvårande omständighet. Hade man haft kvar de
            här nivåerna skulle det ha underlättat för många att återkomma
            ut i arbetslivet. Detta visar att regeringen fortfarande saknar
            en helhetssyn på arbetsmarknadspolitiken och samverkan med kommunerna.
          </note>
          <note n="f1d8cf14">
            Fru talman! I det här sammanhanget måste jag göra en liten anmärkning.
            Jag blev litet konfunderad när jag hörde Per Unckel tidigare.
            Han gjorde en redovisning av en politikuppläggning som gav mig
            anledning att läsa in Moderaternas reservation. I reservationen
            ifrågasätts hela upplägget vad gäller samverkan. Det kritiseras
            mycket kraftfullt, och en rad andra förslag redovisas. Men sedan
            landar Moderaterna ändå i att de tillstyrker försöksverksamheten.
            Det gjorde mig faktiskt litet konfunderad. Jag har varit med i
            politiken en del, så jag kan se när man försöker ställa sig på
            båda sidor samtidigt. Men här måste det nog till ett klarläggande,
            Per Unckel. Någonstans måste man bestämma sig. Är Moderaterna
            för försöksverksamheten eller emot den? Av det inlägg som gjordes
            skapades icke klarhet.
          </note>
          <note n="0240e38b">
            Kommunerna efterfrågar, förutom ökad flexibilitet från Arbetsmarknadsverkets
            sida, också en möjlighet att använda arbetslöshetskassornas medel
            så att de arbetslösa kan vara aktiva i någon åtgärd under arbetslöshetstiden.
            Detta tangerar den s.k. Östgötamodellen, som innebär att medel
            ställs till förfogande så att kommuner och landsting kan skriva
            avtal med länsarbetsnämnderna om kompetensutveckling och utbildning
            i stället för avskedanden ut i öppen arbetslöshet.
          </note>
          <note n="f5d928d1">
            Kommunförbundet, och tidigare Kommunalarbetarförbundet, har i
            rapporter redogjort för pessimistiska prognoser avseende hur många
            kommunala jobb som försvinner fram till sekelskiftet. Det är uppenbarligen
            en ekonomisk förlust för såväl kommunerna som staten att öka på
            arbetslöshetsköerna med personer från dessa sektorer. Dessutom
            är det ett slöseri med mänskliga resurser. Från kristdemokraternas
            sida vidhåller vi uppfattningen att länsarbetsnämnderna skall
            kunna sluta avtal om kompetenshöjning och utbildning för personal
            inom kommuner och landsting, som annars skulle stå helt arbetslösa.
            Därför yrkar jag också bifall till reservation 10.
          </note>
          <note n="809d7d56">
            Det är helt nödvändigt att få ökad flexibilitet vad gäller de
            arbetsmarknadspolitiska åtgärderna. Beslutsfattandet om vilken
            åtgärd som är bäst måste kunna fattas på den lokala nivån. Arbetsmarknadsverket
            med dess arbetsmarknadspolitiska arsenal skall fungera som stöttning,
            och inte som paragrafryttare. Regeringen är mycket vag med vad
            man i praktiken menar med lokal samordning eller decentralisering
            av arbetsmarknadspolitiken. Av effektivitetskäl vill regeringen
            se fler lokala lösningar, men vågar ändå inte ta konsekvenserna
            av en sådan inriktning. Ett mindre försöksprojekt initieras nu,
            och regeringen föreslår att arbetsförmedlingarna ges större frihet
            i sin resursanvändning. Kommunerna skall i de föreslagna försöksprojekten
            bistå med 25 % av de finansiella medlen.
          </note>
          <note n="1b388e7d">
            Jag menar att kommunerna då också bör ha möjlighet att t.ex.
            erbjuda arbetslivsutveckling, ALU, till personer som är arbetslösa
            men inte berättigade till arbetslöshetsersättning eller KAS. De
            kommunala medel som satsas måste kunna betala sig genom minskade
            kostnader för socialbidrag. För att spara kammarens tid yrkar
            jag inte bifall till reservation 4, som berör denna fråga, men
            givetvis står vi kvar vid vår uppfattning.
          </note>
          <note n="05260d79">
            Den tvehågsenhet som regeringen uppvisar vad gäller lokalt kontra
            nationellt ansvar för arbetsmarknadspolitiken hindrar utvecklingen
            av nya åtgärder för att minska arbetslösheten. Regeringen borde
            i stället gå längre och ta till sig de erfarenheter som görs lokalt
            i dag, och de önskemål de lokala kommunföreträdarna framför. Det
            ökade ansvar regeringen det senaste året gett kommunerna bör följas
            upp med ökad beslutanderätt över finansiella resurser. Kommunerna
            är de som i sista hand har ansvaret för sina medborgare, och de
            bör också ges så rimliga chanser som möjligt att ta detta ansvar.
            Vi motsätter oss inte en försöksverksamhet, men anser att den
            skall vidgas till de kommuner som önskar delta. Dessutom bör regeringen
            snarast återkomma med mer långtgående förslag. Med detta yrkar
            jag bifall till reservation 2.
          </note>
          <note n="083207ad">
            Vad jag förstår av Birger Schlaugs inlägg ställer
          </note>
          <note n="059bc502">
            Miljöpartiet nu också upp på detta krav.
          </note>
          <note n="a529bb10">
            Arbetsmarknadspolitiska kommittén som nyligen lämnat sitt slutbetänkande
            har föreslagit att de arbetsförmedlingsnämnder som finns i varje
            kommun, och i vilka kommunen är representerade, skall omvandlas
            till styrelser för arbetsförmedlingarna och därmed få ökat inflytande.
            Kommittén skriver i sitt betänkande att alla kommuner har långsiktiga
            strategier för att öka sysselsättningen. Ett ökat kommunalt inflytande
            över arbetsmarknadspolitiken skulle möjliggöra att koppla ihop
            dessa kommunala satsningar med de statligt styrda arbetsmarknadspolitiska
            satsningarna.
          </note>
          <note n="fa08ee8e">
            Av någon anledning vill kommittén i denna del inte gå så långt
            som att samordna finansiella medel.
          </note>
          <note n="e67f3b3b">
            När det däremot gäller stöd till mer utsatta grupper vill man
            bilda samverkansorganisationer på lokal nivå mellan försäkringskassan,
            arbetsförmedlingen och kommunen. Denna organisation skall ha ansvar
            för planering och beställning av rehabiliterings- och andra arbetsförberedande
            insatser. I betänkandet föreslås alla tre instanserna få frihet
            att under resultatansvar avsätta medel för denna typ av verksamhet.
            Man skriver att eftersom samtliga tre organisationer på lokal
            nivå finns med i samverkan torde detta innebära att riskerna för
            kostnadsövervältring mellan myndigheter minimeras. Förutsättningarna
            för att bryta sektorisering är bl.a. gemensamma mål, gemensam
            finansiering och gemensam lokalisering.
          </note>
          <note n="ecea08d3">
            Fru talman! Detta innebär att regeringen bör ta till sig Arbetsmarknadspolitiska
            kommitténs förslag på denna punkt, men också bredda samverkans-
            och finansieringssamordningsmöjligheterna ytterligare genom att
            som tidigare nämnts även tillse att akassemedel kan användas flexibelt
            i den lokala samverkan. En bättre helhetssyn på arbetsmarknadspolitiken
            och dess medel krävs. Revirtänkande mellan stat och kommun måste
            bekämpas genom praktiskt handlande.
          </note>
          <note n="5603299d">
            Fru talman! Om detta finns det en omfattande beskrivning i reservation
            14. Jag avstår ifrån att yrka bifall till den för att spara kammarens
            tid.
          </note>
          <note n="98bc15a9">
            Avslutningsvis vill jag ställa några frågor till arbetsmarknadsutskottets
            ordförande Johnny Ahlqvist, som skall tala efter middagsuppehållet.
          </note>
          <note n="ef154c4b">
            För det första: Varför en sådan försiktig ansats från regeringens
            sida när det gäller att utveckla den lokala samverkan för att
            på ett effektivare sätt bekämpa arbetslösheten? Varför går man
            inte längre på en gång? Det har framgått rätt så tydligt av inläggen
            här att det finns en beredskap för detta. Man önskar detta ute
            på fältet och ute i kommunerna. Ändå läggs bara ett så här pass
            försiktig förslag fram. Varför går regeringen inte längre på en
            gång?
          </note>
          <note n="66aab165">
            Nästa fråga till Johnny Ahlqvist blir: Varför skall kommunalt
            anställd personal tvingas bli uppsagd innan de kan få hjälp med
            en arbetsmarknadspolitisk insats? Det är faktiskt kontentan av
            den politik som har bedrivits den senaste tiden, och som återigen
            slås fast i och med betänkandet.
          </note>
          <note n="b5f5f065">
            (forts.)
          </note>
          <note n="af26a736">
            Ajournering
          </note>
          <note n="d2d248e3">
            Kammaren beslöt kl. 17.57 att ajournera förhandlingarna till
            kl. 19.00 för middagsuppehåll.
          </note>
          <note n="3853b747">
            Återupptagna förhandlingar
          </note>
          <note n="d9a6ce66">
            Förhandlingarna återupptogs kl. 19.00.
          </note>
          <note n="e166a358">
            9 § (forts.) Lokal samverkan mot arbetslösheten (forts. AU13)
          </note>
          <note n="c10b4c5d">
            Anf. 168 JOHNNY AHLQVIST (s)
          </note>
          <note n="166e1103">
            Herr talman! Jag vill börja med att hälsa Siri Dannaeus välkommen
            till debatten. Siri Dannaeus är ny i utskottsgruppen.
          </note>
          <note n="1c3ce803">
            Sådan uppsluppen stämning som vi har haft här i kväll är inte
            vanlig i våra debatter. Det var intressant att höra om Per Unckels
            stora intresse för första maj.
          </note>
          <note n="18d4731d">
            Vi fick en fin beskrivning av de parker som finns i
          </note>
          <note n="0d61207f">
            Stockholm. Jag vill rekommendera Per Unckel, om han har svårt
            att hitta var Hans Andersson talar nästa första maj, att gå till
            Norra Bantorget. Där finns det i varje fall alltid socialdemokrater.
          </note>
          <note n="7fc5140f">
            Betänkandet bygger på en proposition från regeringen och jag
            kan delvis instämma i den kritik som har kommit fram. Många av
            förslagen är redan överspelade beroende på det betänkande som
            den Arbetsmarknadspolitiska kommittén har lagt fram.
          </note>
          <note n="202085fe">
            Vad som är intressant i debatten är den gemensamma syn som Moderaterna
            och Vänsterpartiet har i den här frågan. Man är från båda håll
            oerhört försiktig när det gäller att gå vidare.
          </note>
          <note n="bb0d1e00">
            Jag instämmer i Dan Ericssons syn på Per Unckels inlägg. Per
            Unckel började med att halshugga hela förslaget, men tyckte mot
            slutet att det var ett bra förslag, om jag inte missuppfattade
            honom helt och hållet. Vi kanske har litet svårt att hitta varandra
            i de här debatterna, Per Unckel och jag.
          </note>
          <note n="e59fda9b">
            Per Unckel ställde inledningsvis frågan varför man skall ha en
            tredje arbetsmarknad, eller mer inlåsningseffekter. Mitt svar
            är, om inte Per Unckel märkte det när han själv satt i regeringsställning,
            att det från
          </note>
          <note n="b8cef36d">
            1990 till 1994 försvann 292 000 arbetstillfällen. Det innebär
            naturligtvis att man måste våga pröva nya idéer. Svensk arbetsmarknad
            har aldrig tidigare befunnit sig i ett sådant sysselsättningsskifte.
            Jag tycker att det är viktigt att man vågar pröva nya idéer. Kommunerna
            är ett av de områden där man kanske kan uträtta betydligt mer
            än man kan från statens sida.
          </note>
          <note n="29375f45">
            Redan i dag bedriver många kommuner projektverksamhet med långtidsarbetslösa,
            ungdomar och socialbidragstagare. När kommunerna själva visar
            detta intresse tycker jag att det vore fel om vi från statsmakterna
            bromsade. Den framtida arbetsmarknaden måste innebära att det
            blir fler aktörer inom arbetsmarknadspolitiken - inte bara staten.
            Det innebär naturligtvis inte att staten släpper det övergripande
            ansvaret för arbetsmarknadspolitiken.
          </note>
          <note n="b63e7ea9">
            Som Hans Andersson sade gör kommunerna mycket i dag. Kommunerna
            lägger ungefär 3 miljarder kronor på detta. Det motsvarar 80 000
            platser. Så man bedriver faktiskt arbetsmarknadspolitik. Det tycker
            jag är positivt.
          </note>
          <note n="7bf7fe02">
            På Dan Ericssons fråga varför vi inte har lagt dessa förslag
            tidigare vill jag säga att det har funnits en osäkerhet från kommunerna
            om vad de själva vill i den här frågan. Om man skall hitta en
            bra lösning för att klara detta tillsammans med kommunerna kan
            man inte lägga ett förslag och sedan trycka på kommunerna så att
            de följer det. Min vision bygger på att det skall finnas ett stort
            intresse från kommunerna själva.
          </note>
          <note n="a5d91fae">
            Det finns många kommuner som är mycket duktiga på detta. Men
            det finns också många kommuner som säger att man inte spelar på
            samma planhalva som arbetsförmedlingarna. Det kan man se särskilt
            i bristerna i utbildningsinsatser. Där är samordningen mellan
            kommuner och stat kanske inte så bra som den borde vara.
          </note>
          <note n="b74922f8">
            Det gäller också Hans Anderssons uppfattning att jag tror att
            man måste fördjupa samarbetsformerna ytterligare. Det ligger då
            nära till hands att man även för in Försäkringskassan och Arbetsförmedlingen
            i projektverksamheten.
          </note>
          <note n="b07468d6">
            Det stora problemet i dag är att många människor hamnar mellan
            stolarna, eller också går de från den ena stolen till den andra.
            Det är inte lyckligt att fortsätta på det sättet.
          </note>
          <note n="dbf4c9c5">
            Några har efterlyst intresse från kommunerna och undrat varför
            vi inte kommit fram med detta tidigare.
          </note>
          <note n="be74e806">
            Redan i oktober förra året, i samband med att vi överförde ansvaret
            för 20-åringarna till kommunerna, beslöt man här i riksdagen att
            man skulle gå vidare med att engagera kommunerna ytterligare.
            Det är alltså inte någon helt ny fråga.
          </note>
          <note n="f52ede8e">
            Propositionen är därför kanske litet överspelad.
          </note>
          <note n="ea2ded7a">
            Det hade varit lämpligare om den kommit någon gång under hösten
            1995. Men nu ligger propositionen här och vi har behandlat den
            i arbetsmarknadsutskottet.
          </note>
          <note n="2cafcfcb">
            Jag tycker att det är bra om man tar fasta på de förslag som
            finns.
          </note>
          <note n="3606a550">
            Kommunerna kan naturligtvis göra mer genom att ha ett aktivt
            arbete i de lokala Arbetsförmedlingsnämnderna. Jag har svårt att
            förstå reservationerna från bl.a. Moderaterna där man säger att
            parterna inte skall ingå i arbetsförmedlingsnämnden. Då vill man
            kanske inte ta vara på den kunskap som finns hos arbetsgivarorganisationerna
            i kommunerna. Det är ju där arbetstillfällena skall komma. Utskottet
            tycker därför att det är bättre att föra in parterna i Arbetsförmedlingsnämnden
            i stället för att göra en konstruktion vid sidan om. Utöver detta
            kan man naturligtvis ha projektverksamhet med både försäkringskassa
            och andra intresseorganisationer.
          </note>
          <note n="61bac5ac">
            Vad är egentligen uppgiften för försöksverksamheten? Man skall
            ta ansvar och föra ned de mål som vi har beslutat om till det
            lokala planet. Det gäller då att kommunerna följer upp de beslut
            vi har fattat så att man inte bedriver någon egen arbetsmarknadspolitik.
          </note>
          <note n="1293d148">
            Jag är ganska säker på att man genom ett sådant samarbete på
            ett betydligt effektivare sätt kan använda de pengar som finns
            för arbetsmarknadspolitiken.
          </note>
          <note n="27985887">
            Det fanns synpunkter på att vi hade reglerat att
          </note>
          <note n="9a765f0c">
            25 % av den totala summan skulle satsas av kommunerna. Det vore
            svårt att sänka den nivån ytterligare.
          </note>
          <note n="ed3c8587">
            Det måste finnas ett starkt intresse från kommunen som markeras
            genom att man själv är beredd att gå in med kommunala medel samtidigt
            som vi går in med statliga medel.
          </note>
          <note n="145c9475">
            ALU-verksamheten kritiserades både i Moderaternas och någon annans
            inlägg. Jag vill påminna Per
          </note>
          <note n="baa97242">
            Unckel, som då satt i regeringen, om att man gjorde en överenskommelse
            med Socialdemokraterna om att införa åtgärden ALU. Vår bestämda
            uppfattning, både när det gäller det och ungdomspraktik, var att
            det skulle vara en sistahandsåtgärd. Men bläcket på den överenskommelsen
            hade knappt hunnit torka förrän den borgerliga regeringen satte
            upp detta som en förstahandsåtgärd i stället.
          </note>
          <note n="814b56ac">
            Vad vi nu föreslår är inte så oerhört revolutionerande. Det är
            inte som Per Unckel vill ge uttryck för så att det blir en massa
            ALU-verksamhet i landet. Om man läser propositionen ser man att
            försöket skall omfatta totalt 500 personer i ett visst antal kommuner
            där man skall få använda ALU även för kompetenshöjande utbildningar.
          </note>
          <note n="cdf0c829">
            En del i betänkandet innehåller också en diskussion om utvärdering.
            Jag tror att det är bra om man hela tiden försöker utvärdera projektverksamheten
            på det lokala planet, men framför allt på Arbetsmarknadsdepartementet.
            Från utskottet och majoriteten har vi sagt att vi inte helt delar
            uppfattningen att det skall göras en stor utvärdering 1998. Arbetsmarknadspolitiska
            kommitténs förslag finns redan. Om man skall driva detta ända
            till 1998 innan man gör en utvärdering tror jag att man tappar
            mycket tempo. Man kan naturligtvis från regeringen och kommunerna
            göra en utvärdering efter hand. På det sättet kan man komma fram
            till att resultatet är lyckat eller mindre lyckat.
          </note>
          <note n="98e2decc">
            En mängd motioner och även en del reservationer handlar om att
            man inte vill ha några begränsningar alls och att samtliga kommuner
            som vill delta skall kunna göra det.
          </note>
          <note n="b273971f">
            När man startar en försöksverksamhet tror jag att det blir svårt,
            om man låter den svälla ut hur mycket som helst. Då kanske det
            blir litet svårare att ta ett samlat grepp, i varje fall från
            regeringens sida, när det skall göras en utvärdering.
          </note>
          <note n="f8a3dec4">
            Vi har öppnat möjligheterna för just de projekt som är gränsöverskridande
            och som flera kommuner deltar i. Vi pekar i betänkandet på att
            det finns en möjlighet för regeringen att gå utöver de tio kommuner
            som man själv har valt ut.
          </note>
          <note n="8179f492">
            Jag tycker att vi inte får glömma bort att finansieringen faktiskt
            sker med arbetsmarknadspolitiska medel. Ju fler kommuner man öppnar
            för, desto mindre pengar finns det för de traditionella arbetsmarknadspolitiska
            åtgärderna.
          </note>
          <note n="38b5149b">
            Samtidigt är det oerhört positivt att det är så många kommuner
            som tycker att det här är bra och som har kommit in till regeringen
            med olika förslag om försöksverksamhet. Det står i raka motsatsen
            till moderaternas uppfattning i den här frågan, och pekar på att
            kommunerna faktiskt känner ett oerhört intresse för att delta
            i projekten och verkligen vill göra något av det här.
          </note>
          <note n="c7267450">
            Om man skall klara sysselsättningen i framtiden tror jag att
            man måste våga pröva nya modeller och inte vara fastlåst i gammalt
            tänkande.
          </note>
          <note n="be1cf22f">
            Herr talman! Med detta yrkar jag bifall till hemställan i betänkandet
            och avslag på samtliga reservationer.
          </note>
          <note n="497a58b9">
            Anf. 169 SIRI DANNAEUS (fp) replik
          </note>
          <note n="17c677ef">
            Herr talman! Jag tackar så mycket för välkomnandet, Johnny Ahlqvist.
            Det var trevligt. Om vi alla vill, tror jag säkert att vi kan
            behålla den trevliga debattstämning som vi har haft här idag.
            Jag har förstått att förutsättningar finns efter den samvaro vi
            hittills har haft i utskottet.
          </note>
          <note n="03a66a7b">
            Jag vill säga något om ALU. Socialdemokraterna har numera accepterat
            ALU som ett arbetsmarknadspolitiskt instrument. Det tycker jag
            är bra.
          </note>
          <note n="860ee776">
            Men ALU skall vara ett skyddsnät i allra sista hand, med ett
            bra innehåll. Efter vad jag förstod av
          </note>
          <note n="2c1af43b">
            Johnny Ahlqvist anförande delar han egentligen den uppfattningen.
            Men socialdemokraterna har i sin desperation över massarbetslösheten
            slängt alla betänkligheter överbord. Det är inte bra. Låt ALU
            fylla sin rätta funktion. Låt samverkansprojekten i första hand
            leda till riktiga jobb för de arbetslösa.
          </note>
          <note n="af2f21f3">
            Anf. 170 JOHNNY AHLQVIST (s) replik
          </note>
          <note n="60eb3e42">
            Herr talman! Vi har inte alls slängt alla betänkligheter överbord
            när det gäller ALU-verksamheten.
          </note>
          <note n="4eb32ccd">
            Vad som har föreslagits i propositionen och i betänkandet är
            att ALU skall kunna användas även under utbildning. Om man skall
            göra det måste man förlänga perioden för ALU, som idag är 6 månader.
          </note>
          <note n="faeec572">
            Skall det vara meningsfullt med kompetenssatsning och utbildning
            bedriven i ALU-projekt kan man inte avbryta verksamheten efter
            6 månader.
          </note>
          <note n="1a08e7e8">
            Jag har fortfarande samma uppfattning att ALU
          </note>
          <note n="6f6ed761">
            skall vara bra verksamhet. Jag tror att det som kan garantera
            att det blir så i försöken är att man för in arbetsmarknadens
            parter, även i de arbetsförmedlingsstyrelser som skall tillsättas.
            Där sitter ju representanter både för företagarna och de fackliga
            organisationerna. Det är genom de beslut som fattas där som
          </note>
          <note n="a79d1e4e">
            ALU-verksamheten kanske skall bedrivas.
          </note>
          <note n="3dc1eed6">
            Anf. 171 SIRI DANNAEUS (fp) replik
          </note>
          <note n="fcabc25c">
            Herr talman! Jag tycker i och för sig att det låter bra. Men
            det finns en risk för att verksamheten blir stadigvarande för
            vissa arbetslösa personer. Den risken tycker jag är för stor.
          </note>
          <note n="74b2ed09">
            Anf. 172 PER UNCKEL (m) replik
          </note>
          <note n="769d1ebb">
            Herr talman! Såväl Dan Ericsson som Johnny
          </note>
          <note n="95b1900f">
            Ahlqvist frågade vad Moderaterna egentligen tycker om det förslag
            som vi nu diskuterar.
          </note>
          <note n="d621d986">
            Jag beklagar att jag i mitt huvudanförande försökte att problematisera
            någonting som faktiskt är svårt. Det har ju hittills inte gått
            så lysande vad gäller regeringens förslag till arbetsmarknadspolitiska
            åtgärder, så en viss problematisering är nog på sin plats.
          </note>
          <note n="4d20b3f7">
            Ja, jag halshugger förslaget till en del, men jag välkomnar det
            till en annan del.
          </note>
          <note n="8e0d038a">
            Jag välkomnar det till den del som framgår av den moderata motionen,
            nämligen när det gäller försöksverksamhet med samverkansformer
            riktade mot företag, eftersom det är i företagen som expansionen
            av arbete måste komma.
          </note>
          <note n="b698764d">
            Jag halshugger propositionen i en annan del. Det är den del som
            riktar sig till kommunerna själva, inklusive den oortodoxa användningen
            av ALU. Den risk som Moderater och många med oss ser i detta,
            i synnerhet givet att kommunerna själva anser sig vara hårdbantade
            till verksamhet och ekonomi, är att man i realiteten använder
            en arbetslöshetsarmé, inslussad i den kommunala verksamheten,
            för att genom bidragsarbeten klara sådant som kommunerna uppenbarligen
            inte anser sig ha råd med på annat sätt.
          </note>
          <note n="1f205bcc">
            Det är då, herr talman, som vi får den tredje arbetsmarknaden.
            Det är då en lång rad arbetslösa kommer att fastna i bidragsarbete
            utan rimlig chans att komma ut på den öppna arbetsmarknaden, dit
            de egentligen söker sig.
          </note>
          <note n="55690f7a">
            Detta problem accentueras av att regeringen samtidigt för en
            politik vad gäller företagandet som motverkar tillkomsten av de
            arbeten som Sverige behöver.
          </note>
          <note n="5435af2a">
            Alltså: Med en politik som motverkar tillkomsten av arbeten där
            de borde finnas förenar regeringen åtminstone ett embryo till
            en politik som låser in människor i de kommunala verksamheter
            som i alla fall inte kommer att ha ekonomiska förutsättningar
            att expandera.
          </note>
          <note n="8ec338da">
            Däri, herr talman, ligger problemet. Jag tycker att även en socialdemokrat
            borde vara öppen nog för att erkänna att problemet finns och vara
            beredd att vidta mått och steg för att förhindra att det faller
            ut.
          </note>
          <note n="37e62eba">
            Anf. 173 JOHNNY AHLQVIST (s) replik
          </note>
          <note n="ff6e40b3">
            Herr talman! Per Unckel gör en stor föreställning av ALU-projekten.
            Jag vill påpeka att Per Unckel kanske borde läsa betänkandet.
            Det är faktiskt i tre kommuner som detta skall genomföras, med
            sammanlagt 500 människor.
          </note>
          <note n="ecd6e578">
            Jag vet inte om vi skall ha en stor arbetsmarknadspolitisk debatt
            eller om vi skall hålla oss till betänkandet. Jag kan gärna debattera
            arbetsmarknadspolitik i stort om det är det Per Unckel är ute
            efter.
          </note>
          <note n="87557fe6">
            Per Unckel kritiserar Socialdemokraterna för att inte ha några
            förslag till åtgärder.
          </note>
          <note n="5a23b063">
            Men om jag inte missuppfattade Per Unckel, sade han i sitt inledningsanförande
            att Moderaterna under våren skall komma med sitt stora program
            för hur man skall lösa arbetslöshetsproblemet. Jag förväntar mig
            att Socialdemokraterna också kommer att göra det. Jag tolkade
            Per Unckels inlägg i debatten så att
          </note>
          <note n="5bb8854a">
            Moderaterna inte har några förslag till åtgärder för hur man
            skall lösa problemet med den stora arbetslösheten.
          </note>
          <note n="0f4f2b97">
            Per Unckel säger i sedvanlig stil att vi motverkar tillkomsten
            av företag.
          </note>
          <note n="b7b786b0">
            Jag tycker faktiskt, herr talman, att man skall vara litet ödmjuk
            om man heter Per Unckel. Det var faktiskt så att det under tre
            år försvann 45 000 företag i konkurser, beroende på den regering
            i vilken Per
          </note>
          <note n="b65eaadf">
            Unckel var ett av statsråden.
          </note>
          <note n="70325a19">
            Anf. 174 PER UNCKEL (m) replik
          </note>
          <note n="d8cfc3d2">
            Herr talman! Jag vill göra några små avslutande påpekanden.
          </note>
          <note n="e2864851">
            Johnny Ahlqvist vet naturligtvis att påståendet att
          </note>
          <note n="d1deb706">
            Moderaterna in skulle ha några förslag för att bekämpa arbetslösheten
            är felaktigt. De kommer i ett nytt och totalt sammanhang vid slutet
            av året ånyo, för att behandlas av riksdagen.
          </note>
          <note n="31f2242f">
            Visst kan man säga att denna verksamhet bara gäller 500 människor
            eller ett tiotal kommuner. Så varför över huvud taget bråka om
            innehållet i försöksverksamheten? Den gäller ju så få.
          </note>
          <note n="b2114d16">
            Men åtminstone jag levde i tron att det fanns en idé bakom försöksverksamheten
            från regeringens sida, dvs. att om detta visar sig hålla vad regeringen
            tror att det skall hålla så kommer vi att få se mer av det. Av
            den anledningen, herr talman, är det intressant att föra en diskussion
            om riskerna med den politik som regeringen genom sin proposition
            nu förefaller att vilja föra.
          </note>
          <note n="6377e5f6">
            Till slut: Johnny Ahlqvist säger att arbetslösheten ökade fort
            under den borgerliga tiden. Ja, det är sant.
          </note>
          <note n="8d9c3455">
            Vi hoppades kunna vända utvecklingen långt tidigare.
          </note>
          <note n="e4914e94">
            Jag medger, herr talman, att det hade varit mycket enklare att
            göra det, om det inte på varenda barrikad som resas kunde stod
            en socialdemokratisk riksdagsman och höll emot.
          </note>
          <note n="b1dac682">
            Likväl var det så att när vi tog över regeringsmakten tappade
            Sverige 1 000 jobb i veckan. När vi lämnade över den till Socialdemokraterna
            vann vi 1 000
          </note>
          <note n="e071aa85">
            jobb i veckan i landet. Det bekymmersamma är att utvecklingen
            i Sverige nu vänder på nytt. Arbetslösheten vänder ånyo uppåt.
            Det måtte väl ändå den socialdemokratiska regeringen få ta på
            sig ansvaret för!
          </note>
          <note n="42cf8c9e">
            Anf. 175 JOHNNY AHLQVIST (s) replik
          </note>
          <note n="91034802">
            Herr talman! Jag kan hålla med Per Unckel om att det finns risker
            med all verksamhet. Men vågar man inte riskera någonting kan man
            inte heller hitta några nya grepp. Jag tror att övriga partier
            i arbetsmarknadsutskottet är överens om att man måste göra något
            för att klara av detta.
          </note>
          <note n="75226f6b">
            De enda som hela tiden har egna lösningar på allting är Moderaterna.
            Per Unckel slår sig nu för bröstet och säger att det till hösten
            skall komma nya förslag från Moderaterna. De förslagen känner
            man ganska lätt igen, herr talman. Det är förslag att göra det
            sämre för de anställda och öka otryggheten för dem. Det är traditionell
            moderatpolitik som aldrig någon gång tidigare har gett några arbetstillfällen,
            så varför skall man sätta någon tilltro till att Moderaterna skall
            lösa detta problem? Det är inte heller något tiotal kommuner som
            vi diskuterar när det gäller ALU-
          </note>
          <note n="824e4647">
            verksamheten, Per Unckel. Jag vill återigen upprepa:
          </note>
          <note n="f0c9068a">
            Det är totalt tre kommuner som skall ha en utökad verksamhet
            med ALU och ingenting annat.
          </note>
          <note n="c3c31836">
            Det var inte bara arbetslösheten som ökade, Per
          </note>
          <note n="f70641a5">
            Unckel. Jag vet inte om jag i mitt anförande sade att arbetslösheten
            ökade under den borgerliga regeringen.
          </note>
          <note n="3d47795e">
            Vad jag sade, Per Unckel, och som det finns statistik på, är
            att konkurserna ökade med 45 000 under de år som Per Unckel var
            statsråd i den borgerliga regeringen. Då kanske ändå var något
            fel på den politik som Per Unckel stod bakom.
          </note>
          <note n="57807085">
            Det är därför jag tycker det är viktigt att vi vågar pröva någonting
            nytt. Jag är inte rädd för att kommunerna kommer att missbruka
            detta. Kommunerna har lika stort intresse som vi på riksnivån
            att klara arbetslöshetsproblemen.
          </note>
          <note n="a75e5c20">
            Anf. 176 HANS ANDERSSON (v) replik
          </note>
          <note n="66ac5cd8">
            Herr talman! Jag håller med Johnny Ahlqvist om att det här inte
            är en så stor fråga att den borde orsaka en mammutdebatt. Vi har
            anledning att komma tillbaka till detta när vi skall diskutera
            åtgärder för att komma åt massarbetslösheten och öka sysselsättningen.
          </note>
          <note n="7184bf6c">
            Jag tolkar också Johnny Ahlqvist som att han egentligen håller
            med mig om att detta förslag delvis är överspelat. Kanske regeringen
            t.o.m. hade kunnat dra tillbaka propositionen, vad vet jag. Vi
            är också väldigt överens om att de förslag som Arbetsmarknadspolitiska
            kommittén lade fram om avreglering av arbetsmarknadspolitiken
            och mer lokal förankring är den rätta vägen.
          </note>
          <note n="9b014abb">
            Jag har några frågor. För det första: Känner Johnny Ahlqvist
            till några av dessa projekt? Jag har tittat på några, och de är
            helt olikartade. Vilka är de kriterier som regeringen kommer att
            använda? Vet Johnny
          </note>
          <note n="1cac3e92">
            Ahlqvist någonting om det, eller har han egna värderingar?
          </note>
          <note n="5f43d001">
            För det andra: Vilken inställning har Johnny
          </note>
          <note n="983ef0e7">
            Ahlqvist till den typen av avreglering som AMS anslagsbegäran
            för 1997 innebär? Man skulle komma många steg på vägen om man
            accepterade den synen.
          </note>
          <note n="4733b3ee">
            För det tredje: Skulle man följa Arbetsmarknadspolitiska kommitténs
            förslag försvinner ALU. Då får vi i stället projektverksamhet
            där människor kan använda sin omställningsförsäkring eller a-kassa
            i kompetenshöjande syfte, t.ex. för utbildning eller för att delta
            i olika projekt. Såvitt jag förstår är det alldeles utmärkt, oavsett
            denna blygsamma försöksverksamhet.
          </note>
          <note n="df4891cc">
            När det sedan gäller att parterna fick komma med igen: Tack för
            att Johnny Ahlqvist som klok utskottsordförande lyssnade på Vänsterpartiet!
          </note>
          <note n="d120ba1a">
            Anf. 177 JOHNNY AHLQVIST (s) replik
          </note>
          <note n="eb564943">
            Herr talman! Jag blir verkligen rörd över all vänlighet som Hans
            Andersson presterar i den här debatten. Det är kanske inte så
            ofta man får höra det, så jag skall naturligtvis suga till mig
            allt.
          </note>
          <note n="d4a9101b">
            Jag delar den uppfattning som Hans Andersson gör sig till tals
            för om AMS anslagsframställan. Jag har en stor förhoppning om
            att regeringen i den proposition som skall komma anammar de idéer
            och synpunkter som Arbetsmarknadspolitiska kommittén hade.
          </note>
          <note n="6527be57">
            Problemet på det lokala planet är att vi politiker i detta parlament
            och regeringen skriver regler som innebär att man där kanske inte
            kan använda den bästa arbetslöshetsbekämpningen. Det är då naturligtvis
            bra om man kan förenkla det hela genom att i stort sett ha ett
            åtgärdsanslag och ett försörjningsanslag. Då kan man i vart fall
            inte hänvisa till att det är den statliga byråkratin som gör att
            man inte kan klara av att bekämpa arbetslösheten.
          </note>
          <note n="74e9cff9">
            När det gäller kriterierna för de kommuner som skall delta finns
            det skrivningar i både propositionen och betänkandet om att man
            skall föra diskussioner med berörda kommuner om förutsättningarna
            för försöksverksamheten. Det får de kommuner som blir uttagna
            i så fall diskutera med regeringen. Jag ser inte det som en fråga
            för riksdagen.
          </note>
          <note n="f6d8c7b7">
            Jag tror att man kan avveckla ALU-verksamheten, och man har olika
            projekt. I de projekten är det oerhört viktigt att projektverksamheten
            är heltäckande, att man även för in Försäkringskassan och andra
            statliga inrättningar samt kommunerna och att man gemensamt jobbar
            med detta så att ingen skall ramla mellan stolarna.
          </note>
          <note n="6bdc058d">
            Anf. 178 HANS ANDERSSON (v) replik
          </note>
          <note n="6f84b9a1">
            Herr talman! Jag skall fatta mig kort. Om jag tolkar Johnny Ahlqvist
            rätt är vi överens om att den typ av fri medelsanvändning som
            AMS anslagsbegäran innebär är bra. Då blir faktiskt försöksverksamheten
            överspelad när vi kommer in i år 1997, om vi skulle landa på den
            typen av beslut. Verksamheten i hela landet kommer att ske under
            friare former men ändå vara mycket tydligt åtskild i det statliga
            och det kommunala, och då lär det inte gå att utvärdera den på
            något vettigt sätt.
          </note>
          <note n="441142e8">
            Slutligen vill jag få ett svar när det gäller ett förslag som
            dök upp i vårbudgeten. I den kompetensutvecklande arbetsmarknadspolitik
            som i dag borde bedrivas uppfattar jag att regeringen i praktiken
            halverar stödet till utbildningsvikariat, som är en av de friaste
            och bästa kompetensinriktade stödformer vi i dag har. Är det någonting
            som ligger i linje med vad
          </note>
          <note n="39d55a7e">
            Johnny Ahlqvist vill tänka sig för framtiden?
          </note>
          <note n="5cd1c9e9">
            Anf. 179 JOHNNY AHLQVIST (s) replik
          </note>
          <note n="d9dcab21">
            Herr talman! Det jag sade i mitt inledningsanförande var, Hans
            Andersson, att jag inte bedömer att man skall behöva göra en stor
            utvärdering. Den utvärderingen kan mycket väl ske under den tid
            som projektverksamheten mognar fram både på det kommunala planet
            och hos regeringen.
          </note>
          <note n="f82ec94c">
            Sedan vill jag än en gång markera att staten inte släpper det
            övergripande ansvaret för arbetsmarknadspolitiken genom att man
            gör detta. Staten kommer alltid att ha det övergripande ansvaret,
            eftersom man måste se till hela landets intresse. Arbetsmarknadspolitiken
            måste vara samspelt med den ekonomiska politiken och andra politikområden
            för att man skall lyckas. Därför ligger naturligtvis ansvaret
            kvar på staten.
          </note>
          <note n="3766697d">
            Hans Andersson frågar om utbildningsvikariaten och förslagen
            i vårbudgeten. Jag har tidigare gjort misstaget att kommentera
            frågor som har behandlats i propositioner innan motionstiden gått
            ut. Vid de tillfällena har jag fått påpekat från både höger och
            vänster att man inte får göra på det sättet. Vi kan ta en debatt
            om utbildningsvikariaten när den frågan behandlas i kammaren.
          </note>
          <note n="20e7a841">
            Anf. 180 DAN ERICSSON (kds) replik
          </note>
          <note n="34f0787e">
            Herr talman! Det var en förhållandevis ödmjuk framtoning som
            utskottsordföranden hade i detta ärende. Det finns också viss
            anledning till det. Johnny
          </note>
          <note n="64daaa62">
            Ahlqvist instämde i att regeringen faktiskt är litet sen med
            detta arbete och är något överspelad.
          </note>
          <note n="2a62d6c8">
            Johnny Ahlqvist besvarade också en av mina två frågor, nämligen
            varför regeringen var så försiktig.
          </note>
          <note n="1e9bdeaa">
            Han hänvisar till osäkerhet från kommunerna, vilket gjort att
            man avvaktat. Det stämmer inte alls överens med den bild jag har
            när jag träffar dem som sysslar med detta ute på fältet i kommunerna.
            Man tycker tvärtom att det har gått för långsamt.
          </note>
          <note n="274cc07a">
            Varför kan man inte tillåta fler kommuner att delta, Johnny Ahlqvist?
            Nu blir det något fler än tio, men vi vet inte det exakta antalet.
            Om inte jag är felunderrättad är det uppåt ett hundratal kommuner
            som nu önskar delta i denna verksamhet. För att citera en tidigare
            arbetsmarknadsminister: Man drar en våt filt över det engagemang
            som nu finns lokalt, där man för en kamp mot regelverk och mot
            det man uppfattar som byråkrati och där man försöker att hitta
            flexibla lösningar för de arbetslösas bästa. Nu förtas det engagemanget
            när man inte får möjlighet att pröva.
          </note>
          <note n="341e0d4e">
            Återigen: Varför kan inte fler än dessa tio kommuner, eller om
            det blir några fler, få delta? Den andra frågan är: Varför skall
            kommunal personal tvingas bli uppsagd innan man kan få hjälp med
            en arbetsmarknadspolitisk insats?
          </note>
          <note n="3f71cfcd">
            Anf. 181 JOHNNY AHLQVIST (s) replik
          </note>
          <note n="6ad6bc06">
            Herr talman! Jag börjar med den sist ställda frågan om varför
            man skall behöva säga upp människor på det kommunala planet innan
            man kan få använda en arbetsmarknadspolitisk åtgärd. Det stämmer
            faktiskt inte, Dan Ericsson. Både under den tidigare regeringen
            och den nuvarande regeringen har det pumpats in ett antal miljarder
            för utbildningsinsatser så att man inte skall säga upp människor
            i landsting och kommuner. Den beskrivning som Dan Ericsson gör
            är inte riktigt rätt.
          </note>
          <note n="549d040c">
            Den springande punkten är att var och en har sin kommunala självbestämmanderätt,
            landsting eller kommuner.
          </note>
          <note n="d0a8dd23">
            Det kan inte vara så att man ute i kommunerna bygger upp verksamheter
            och sedan skickar räkningen till staten. Man måste väl i rimlighetens
            namn själv anpassa sin verksamhet till de skatteintäkter man har
            i respektive kommun.
          </note>
          <note n="f581d491">
            Jag frågade naturligtvis hur många kommuner man skulle ha med
            i projektverksamheten. Varför skulle bara de 100 som anmält intresse
            vara med, undrade
          </note>
          <note n="5f1dc465">
            Dan Ericsson. Varför skulle inte alla kommuner få vara med?
          </note>
          <note n="30a94e99">
            Om det skall vara en försöksverksamhet så måste antalet kommuner
            vara begränsat. De bör representera olika delar av landet och
            ha olika förutsättningar. Med utgångspunkt från detta kan man
            pröva verksamheten.
          </note>
          <note n="d6f596ee">
            Det finns ingenting här som hindrar att man startar en betydligt
            större verksamhet, om regeringen landar på de förslag som lagts
            fram av den arbetsmarknadspolitiska kommittén. Då kan man utvidga
            verksamheten till fler kommuner.
          </note>
          <note n="29376349">
            Anf. 182 DAN ERICSSON (kds) replik
          </note>
          <note n="833ddf07">
            Herr talman! Det sista som Johnny Ahlqvist sade var, om jag hörde
            rätt, ett halvt löfte om att detta snabbt kommer att utvidgas
            utöver försökskommunerna. Det är bra, men då kunde man lika gärna
            ta det steget på en gång och på så sätt backa upp den entusiasm
            som finns ute på fältet för att jobba konkret med de här frågorna.
          </note>
          <note n="2d2bc67c">
            Men nu drar man en våt filt över väldigt många kommuner som inte
            får möjlighet att arbeta enligt dessa intentioner. Men Johnny
            Ahlqvist kan alltså bekräfta att det mycket snart blir betydligt
            fler kommuner i verksamheten.
          </note>
          <note n="ac4d7de7">
            Min beskrivning av de kommunalt anställda som nu tvingas bort
            ifrån verksamheterna, som varslas och blir uppsagda, var korrekt.
            Det är ju faktiskt ni som har sett till att undanröja länsarbetsnämndernas
            möjlighet att sluta avtal med kommuner och landsting om kompetensutveckling
            och utbildning, just för att se till att man inte får fler personer
            i den öppna arbetslöshetskön.
          </note>
          <note n="2cb7ca47">
            Det är verkligheten. Så ser det ut hemma i Östergötland. Johnny
            Ahlqvists socialdemokratiska partikamrater där är upprörda över
            att ni för denna politik.
          </note>
          <note n="3626f356">
            De undrar, precis som jag, varför man skall öka på den öppna
            arbetslöshetskön - som ni säger er vilja bekämpa - när man med
            de åtgärder som funnits ändå har kunna begränsa effekterna.
          </note>
          <note n="76618265">
            Den frågan kvarstår, eftersom jag inte fick något svar på den.
            Varför har ni gjort på det här sättet?
          </note>
          <note n="cb125aa8">
            Anf. 183 JOHNNY AHLQVIST (s) replik
          </note>
          <note n="8bf0ffa6">
            Herr talman! Jag kan inte erinra mig något beslut här i riksdagen
            som har inneburit att vi begränsat möjligheterna för en länsarbetsnämnd
            att göra upp med kommuner eller landsting om kompetensutveckling.
          </note>
          <note n="116b6554">
            Men också dessa pengar måste tas från de arbetspolitiska medlen.
            Frågan är hur mycket man skall ta från de arbetsmarknadspolitiska
            medlen, som egentligen skall gå till åtgärder för dem som redan
            är arbetslösa, för att förhindra ytterligare uppsägningar.
          </note>
          <note n="e01d566e">
            Den bedömningen görs i varje län. Varje länsarbetsnämnd får göra
            en bedömning av hur mycket man kan föra över för att i stället
            satsa på kompetensutveckling.
          </note>
          <note n="c0f70716">
            Jag tror inte att det dras någon våt filt över dessa kommuner.
            Jag har själv varit ute i både mindre och större kommuner, och
            det finns en oerhörd entusiasm för att driva den här verksamheten.
          </note>
          <note n="fb30c883">
            När jag har sagt att det bara finns möjlighet för ett visst antal
            kommuner, har man inte uppfattat regeringens förslag som att en
            våt filt läggs över dem. De har nog alla möjligheter att bedriva
            verksamhet, oavsett om de är bland de tio försökskommunerna eller
            inte.
          </note>
          <note n="2254b618">
            Det största hindret för att bedriva den här verksamheten är ju
            den byråkrati och det regelverk som alla regeringar och alla majoriteter
            här i riksdagen har varit med om att skapa genom att låsa in allting
            i olika åtgärdsanslag. Man har inte kunnat hantera detta ute i
            kommunerna.
          </note>
          <note n="26d09b28">
            Om detta försvinner ser jag inga hinder för att man skulle kunna
            föra en dialog mellan kommuner och arbetsförmedling, oavsett om
            det handlar om tio, elva eller tolv kommuner. Möjligheten att
            föra en dialog finns i alla kommuner.
          </note>
          <note n="0dd7b76b">
            Anf. 184 ELVING ANDERSSON (c)
          </note>
          <note n="da6db865">
            Herr talman! Det är inte så lätt att ta till orda som siste deltagare
            i denna debatt. Det allra mesta är egentligen redan sagt, och
            debatten har också visat att det finns en stor samsyn i dessa
            frågor, i alla fall i den övergripande, principiella delen.
          </note>
          <note n="c5ad5d2e">
            Man är överens om att vi inte löser sysselsättningsproblemen
            med arbetsmarknadspolitik. Det är andra åtgärder, inom näringspolitik,
            inom skatteområdet, inom miljöpolitiken osv., som är de viktiga
            nyckelfaktorerna för att vi skall klara sysselsättningen framöver.
            Dessa åtgärder får vi återkomma till i andra debatter.
          </note>
          <note n="9e4506ed">
            Efter att ha lyssnat på debatten tycker jag också att det finns
            en stor samstämmighet i synen att vi måste hitta mer flexibilitet,
            fler lokala lösningar och mer samverkan mellan olika offentliga
            organ för att skapa de förutsättningar som krävs utifrån det lokala
            perspektivet för att arbetsmarknadspolitiken skall fungera så
            bra som möjligt.
          </note>
          <note n="b65663ed">
            För min del betraktar jag den försöksverksamhet som vi nu diskuterar
            som ett första steg. Vi slår nu in på en väg som i sin huvudriktning
            är oåterkallelig. Vi måste hitta just de lokala lösningarna, samverkan
            mellan kommuner och annat. Under resans gång kan vi behöva justera
            detaljer i regelverk, men färdriktningen är för de allra flesta
            helt klar.
          </note>
          <note n="92ffee10">
            Detta är egentligen ganska självklart. Det rör sig i slutänden
            om samma kassa, oavsett om det är arbetsmarknadspolitiska anslag,
            Försäkringskassans pengar, kommunens pengar, a-kassepengar osv.
            Det är ändå skattepengar det handlar om. Därför måste vi se till
            att riva sektorsgränser och skapa flexibla regelverk, så att dessa
            medel kan användas så effektivt som möjligt.
          </note>
          <note n="0aa96bd0">
            Det är också självklart att verkligheten och förutsättningarna
            ser helt olika ut på olika håll i landet.
          </note>
          <note n="4795bbdf">
            Därför fungerar inte centralt fastställda, väldigt strikta regler.
            Det måste finnas möjligheter att anpassa dem till lokala förutsättningar.
          </note>
          <note n="0cb2b189">
            Jag noterar med tillfredsställelse Johnny Ahlqvists uttalanden
            om att vi inte behöver avvakta en utvärdering av hela försöksverksamheten
            innan vi tar vidare steg i denna riktningen. De erfarenheter som
            vinns kan man tillgodogöra sig successivt i arbetet. Detta tycker
            jag är riktigt.
          </note>
          <note n="7320dfeb">
            Jag tycker också att det är bra att utskottet nu har lättat på
            den väldigt rigida skrivning som fanns i propositionen angående
            hur många kommuner som skulle få delta i försöksverksamheten.
            I propositionen talade man om cirka tio.
          </note>
          <note n="2aecd563">
            Det är ju inte så att det finns för många goda idéer och förslag
            till lösningar på hur vi skall attackera problemet. Det är kvaliteten
            i försöksverksamheten som skall avgöra om det skall bli en försöksverksamhet
            eller inte, och inte ett i förväg fixerat antal.
          </note>
          <note n="e2924e1a">
            Därför tycker jag att det är bra att utskottet nu i sina skrivningar
            öppnat detta och sagt att det kan bli väsentligt fler kommuner
            än de föreslagna tio. Jag hoppas avslutningsvis att regeringen
            verkligen tar till sig just dessa skrivningar när man skall omvandla
            detta riksdagsbeslut till praktisk verksamhet.
          </note>
          <note n="e745d064">
            Anf. 185 JOHNNY AHLQVIST (s)
          </note>
          <note n="762af8b9">
            Herr talman! Jag vill bara upplysa Elving Andersson om att det
            inte är min eller Socialdemokraternas förtjänst att vi skrev att
            det skall ske en löpande utvärdering. Det finns en total majoritet
            i utskottet för det. Jag tackar för berömmet, men hela utskottet
            har gått med på detta.
          </note>
          <note n="bd7be923">
            Överläggningen var därmed avslutad.
          </note>
          <note n="6d1a20b6">
            (Beslut skulle fattas den 8 maj.)
          </note>
          <note n="4dee796f">
            10 § Arbetslöshetsförsäkring
          </note>
          <note n="f2f873c9">
            Föredrogs
          </note>
          <note n="2d9cd9d4">
            Arbetsmarknadsutskottets betänkande 1995/96:AU11
          </note>
          <note n="88e86c39">
            Arbetslöshetsförsäkring
          </note>
          <note n="160dafcd">
            Anf. 186 JOHNNY AHLQVIST (s)
          </note>
          <note n="be63e1c1">
            Herr talman! Dagens betänkande om arbetslöshetsförsäkringen bygger
            på 13 motionsyrkanden från den allmänna motionstiden i januari
            1995. Jag vill börja med att yrka bifall till utskottets hemställan.
          </note>
          <note n="5c4e92f7">
            Jag vill uppmärksamma herr talmannen på att det faktiskt inte
            finns några reservationer vid betänkandet.
          </note>
          <note n="f8668782">
            Det är kanske en aning märkligt att vi skall ta upp kammarens
            tid med att diskutera ett betänkande utan någon reservation eller
            över huvud taget avvikande mening. Men det finns ett intresse
            för att diskutera denna fråga, och då måste vi naturligtvis göra
            det.
          </note>
          <note n="19f9f69b">
            Frågan om hur en arbetslöshetsförsäkring skall utformas i framtiden
            utreds, som jag tror att alla här är medvetna om, för närvarande
            av en enmansutredare, vars slutbetänkande beräknas komma någon
            gång i september. Fram till dess menar ett enigt utskott att det
            inte finns anledning att vidta några drastiska åtgärder med anledning
            av de motioner som finns.
          </note>
          <note n="6c63ef62">
            Jag tror att det är oerhört viktigt att man verkligen lägger
            ned stor omsorg på att utforma framtidens arbetslöshetsförsäkringar.
            Det har tidigare lagts fram stora utredningar om arbetslöshetsförsäkringen
            som kanske i sista hand har stupat på att den för tillfället sittande
            regeringen inte haft mod att lägga fram förslag till en arbetslöshetsförsäkring
            med bärighet över större majoriteter än vad som blev fallet med
            den gamla försäkringen.
          </note>
          <note n="a8e9e69c">
            Naturligtvis måste ett regelverk vara utformat så att det inte
            på något vis stöter ut folk från samhällets skyddsnät. Med tanke
            på enmansutredarens bakgrund och den entusiasm med vilken hon
            nu tar sig an det här uppdraget tror jag faktiskt att det kommer
            att utmynna i ett bra förslag till en kommande arbetslöshetsförsäkring.
          </note>
          <note n="3e9ad62c">
            Det är oerhört viktigt att man verkligen försöker åstadkomma
            detta. Det främsta målet, herr talman, måste naturligtvis vara
            att det ordnas jobb för människorna, men man måste samtidigt garantera
            någon form av trygghet för de människor som hamnar utanför systemet.
          </note>
          <note n="34c5e072">
            Som jag inledningsvis sade yrkar jag bifall till utskottets hemställan,
            och jag ser med spänning fram emot de stora ord som skall komma
            från denna talarstol med anledning av ett betänkande som inte
            föranlett några reservationer.
          </note>
          <note n="63aa7513">
            Anf. 187 ELVING ANDERSSON (c)
          </note>
          <note n="4fa2380b">
            Herr talman! Det faktum som utskottets värderade ordförande Johnny
            Ahlqvist pekar på, att det inte finns några reservationer vid
            betänkandet, kan möjligtvis leda någon in på den tankebanan att
            vi är helt sams om synen på arbetslöshetsförsäkringen, och så
            är inte fallet. Det är mera formella skäl - att vi befinner oss
            i ett visst skede i processen med utredningar och annat - till
            att det i dag inte finns några reservationer. Det får, som sagt,
            inte tolkas så att det skulle råda en samsyn i sakfrågan. Jag
            har begärt ordet för ett kort inlägg för att peka på att vi från
            Centerns sida, trots att våra partimotioner avstyrks i betänkandet,
            har accepterat synsättet att man med tanke på att det nyss har
            kommit ett delbetänkande bör avvakta att utredningsarbetet görs
            färdigt och att förslag framläggs innan man går in i sakbehandlingen.
          </note>
          <note n="463fbe59">
            Men det finns ändå anledning att bara med några få ord kommentera
            sakfrågan. Delbetänkandet för inte länge sedan från den utredning
            som Johnny Ahlqvist nämnde innehåller flera väldigt intressanta
            slutsatser och ståndpunkter, som jag för min del hoppas att regeringen
            tar till sig i det pågående beredningsarbetet.
          </note>
          <note n="a97d1c83">
            Det handlar t.ex. om att arbetslöshetsförsäkringen skall ges
            en tydligare roll av en omställningsförsäkring. Det handlar i
            det sammanhanget om att sätta ett bortre parentestecken för ersättningarna.
            Det handlar om att inrätta en fristående a-kassa. Det finns fler
            intressanta förslag i det här delbetänkandet.
          </note>
          <note n="836b2558">
            Många av förslagen liknar också på principiellt intressanta punkter
            de regeringsförslag och beslut som togs under den förra mandatperioden
            men som den socialdemokratiska regeringen nu undanröjer med den
            olyckliga återställarpolitik som man ägnade sig åt under hösten
            1994.
          </note>
          <note n="1e0f5e45">
            Jag vill också särskilt peka på företagarnas situation. Deras
            läge är i dag mycket otillfredsställande.
          </note>
          <note n="b123e8d2">
            Man måste som företagare i princip avveckla sitt företag för
            att kunna få ersättning från en a-kassa.
          </note>
          <note n="8a936ce1">
            Detta medverkar definitivt inte till att småföretagen skall kunna
            utvecklas liksom inte heller till nyföretagande eller till nya
            jobb. Jag tycker att det är oerhört viktigt att man i fortsättningen
            i beredningsarbetet snabbt får en bra lösning, som gör att även
            företagarna omfattas av ett acceptabelt socialt skyddsnät.
          </note>
          <note n="e4b1cb73">
            Anf. 188 ELVER JONSSON (fp)
          </note>
          <note n="90f98864">
            Herr talman! Utskottets värderade ordförande tyckte att det var
            märkligt att vi skulle ha en debatt i anslutning till ett betänkande
            som inte har några reservationer. Hans förvåning var inte att
            ta miste på.
          </note>
          <note n="3eb90c8e">
            Men nu är det väl så, som Elving Andersson sade, att det här
            är oppositionens möjlighet att sända hälsningar till regeringen,
            som hade sitt sändebud här en kort stund. Det går naturligtvis
            också att läsa in från protokollet vilka synpunkter vi har. Med
            tanke på den tillit till den förra regeringen som Elving Andersson
            visade i sin deklaration har jag gott hopp om att Centern skall
            kunna medverka till att det styrs åt rätt håll.
          </note>
          <note n="ec19cacd">
            Vi lever, som sagts, i väntans tider. Den stora proposition som
            är på gång under våren och sommaren skall bygga på beredningar
            och utredningar - så många, herr talman, att det delvis har varit
            ett bekymmer med samordningen. Den arbetslöshetsförsäkring som
            nu skall växa fram kommer i en tid av massarbetslöshet, som är
            överraskande för oss, eftersom vi ett bra tag har levt i en högkonjunktur.
            Det är viktigt att framtidens a-kassa blir ett väldigt robust
            system. Det gäller både regelverket och försäkringens ekonomiska
            inkråm, som skall orka bära en ibland hög arbetslöshet.
          </note>
          <note n="c19e3e30">
            Det andra som jag skulle vilja säga är att den främsta fronten
            mot arbetslöshet fortfarande är nya jobb. Det har i dag väckts
            motioner här - jag tänker särskilt på folkpartimotionen med anledning
            av proposition nr 150 - som ger en rad exempel på hur vi kan häva
            arbetslöshet och minska behov av a-kassa.
          </note>
          <note n="1c9e4ede">
            Jag tror att det är viktigt att detta finns med när vi nu diskuterar
            försäkringssystemet.
          </note>
          <note n="17a0a09c">
            I eftermiddags var den gröne partiledaren Birger
          </note>
          <note n="1a50dcee">
            Schlaug uppe och apostroferade John Stuart Mill.
          </note>
          <note n="de0d5c0a">
            Eftersom nämnde politiker inte kan replikera, vill jag säga att
            jag tycker att det är intressant att en sentida politiker som
            Schlaug tar fasta på vad framgångsrika liberaler historiskt har
            sagt.
          </note>
          <note n="4eb57c1e">
            Jag skulle bara vilja göra en liten kommentar till
          </note>
          <note n="a1227ac4">
            Birger Schlaug, som beklagade sig över att det krävs mer produktion,
            som om detta vore något förfärligt.
          </note>
          <note n="bd6cafe9">
            Är det inte egentligen det som vi behöver? Globalt sett produceras
            det inte för mycket. Världens fattiga svälter. Det saknas kunskap,
            teknik och miljöinsatser.
          </note>
          <note n="7cf5d0e1">
            Det är alltså mer jobb som behövs, som i sin förlängning innebär
            mindre behov av a-kassa, det som vi nu diskuterar.
          </note>
          <note n="5b67ef0b">
            Tillväxt är alltså något positivt. Visst finns det tillväxt som
            man kan kalla för rovdrift och som är förstörande, men det är
            ju vår plikt att se till att tillväxten har både förvaltande och
            förnyande inslag.
          </note>
          <note n="43395a58">
            Man kan se att länder med svag tillväxt ofta har en dålig miljöpolitik.
          </note>
          <note n="da69649b">
            Jag skulle i debatten om arbetslöshetsförsäkringen vilja säga
            att vi som nation inte arbetar för mycket.
          </note>
          <note n="7d569cf9">
            Arbete är något positivt, och vi lever med den stora paradoxen
            att arbetslöshet inte beror på arbetsbrist.
          </note>
          <note n="82d70822">
            Det är i stället tre andra brister - brist på lönsamhet, brist
            på pengar i offentliga kassor och brist i vår fantasi att organisera
            arbetslivet.
          </note>
          <note n="080bff66">
            För Socialdemokraternas del har det varit en olycklig period
            genom att man blev valretorikernas fånge och tvingades återställa
            det som jag tror att man egentligen inte önskade. Man avskaffade
            den allmänna arbetslöshetsförsäkringen, som den förra regeringen
            införde, vilken var en bra försäkring. Den var mer finmaskig än
            det nät vi nu har. Arbetsmarknadsstyrelsen gav den beröm, Länsarbetsnämnderna
            tyckte om den och ute på arbetsförmedlingarna sade man att den
            var ett gott komplement. Därför var det, fru talman, så olyckligt
            att den perioden blev så kort. Återställarna slog till.
          </note>
          <note n="b578f286">
            Nu tror jag att Socialdemokraterna och regeringen har behövt
            denna inkubationstid med tanke på de alltför långtgående krav
            som man reste i valrörelsen och sedan tvingades att förverkliga.
            Nu talar ju Johnny Ahlqvist väl om t.ex. Arbetsmarknadspolitiska
            kommittén, som förvisso har många goda förslag, där man också
            kan tänka sig ett bortre parentestecken.
          </note>
          <note n="3d97a036">
            Man talar mycket om de nya företagen. Som jag själv påstod är
            de något av en förstahandslinje när det gäller att förhindra arbetslöshet
            och därmed att en arbetslöshetskassa skall komma till alltför
            stor användning.
          </note>
          <note n="9e5b1b0f">
            Det har visserligen varit en tid som kan betraktas som förlorad.
            Men jag tror att det dogmatiska tänkandet är på väg att trängas
            bort till förmån för en öppenhet inför att den framtida a-kassan
            skall komma till så litet användning som möjligt på grund av att,
            som jag sade, nya riktiga jobb kommer till. Men de som omfattas
            av a-kassa som skyddsnät behöver hjälp med omställning till ett
            nytt jobb, och ett eget arbete är ju det värdefullaste som vi
            politiker kan medverka till.
          </note>
          <note n="c7b09c05">
            Fru talman! Jag yrkar bifall till hemställan i betänkandet. Men
            jag uppmanar också regeringen att ta fasta på det som har sagts
            i denna debatt.
          </note>
          <note n="b692fee1">
            Anf. 189 JOHNNY AHLQVIST (s) replik
          </note>
          <note n="efed1aa6">
            Fru talman! Jag instämmer i mycket av det som
          </note>
          <note n="32b51810">
            Elver Jonsson sade. Det är oerhört viktigt att man får fram en
            arbetslöshetsförsäkring i framtiden som har en större bärighet
            än både den arbetslöshetsförsäkring som finns i dag och den som
            konstruerades under den borgerliga regeringsperioden. För en bra
            arbetslöshetsförsäkring fordras det faktiskt ett det finns ett
            brett underlag i parlamentet.
          </note>
          <note n="8d8bf6e6">
            Som jag sade har man i en utredning varit överens om en viss
            sorts arbetslöshetsförsäkring. Jag tror att det var någon gång
            på 70-talet. I denna utredning satt
          </note>
          <note n="5a0b1ebe">
            Elver Jonsson med. Utredningen gjorde ett bra arbete, och man
            var totalt överens med både parterna och med alla partier. Men
            problemet var att den folkpartistiska regeringen inte vågade lägga
            fram förslaget.
          </note>
          <note n="d95f3322">
            Annars kanske vi hade haft en arbetslöshetsförsäkring i dag som
            hade haft bredare förankring i parlamentet än den som nu finns.
          </note>
          <note n="08d6ad84">
            Jag tror att det är viktigt att ta fasta på att det är ett nytt
            läge i dag, där det finns grupper som normalt sett inte omfattas
            av arbetslöshetsförsäkringen. Därför måste man kanske i stället
            söka andra former av lösningar för dessa människor.
          </note>
          <note n="e84aa1ea">
            Sedan, Elver Jonsson, var väl inte förslaget som lades fram under
            förra perioden, om en obligatorisk arbetslöshetsförsäkring så
            mycket annorlunda än den arbetslöshetsförsäkring som vi har i
            dag. Om man skulle ha levt upp till de kvalifikationsregler som
            fanns i förslaget, tror jag inte att någon budget hade klarat
            av att bära kostnaderna.
          </note>
          <note n="131b5caf">
            Anf. 190 ELVER JONSSON (fp)
          </note>
          <note n="2a4560ed">
            Fru talman! Johnny Ahlqvist säger att det förslag som fanns på
            70-talet inte kunde fullföljas. Jag tror inte att det handlade
            så mycket om att man inte vågade, men jag kan medge att jag tror
            att underlaget inte var sådant att man orkade med att genomföra
            förslaget.
          </note>
          <note n="246eb55f">
            Nu säger Johnny Ahlqvist att vi behöver en ny och bättre a-kassa.
            Jag kan naturligtvis inte polemisera mot detta utan tycker att
            det är bra. Om den t.o.m. kan överträffa den försäkringsform som
            vi hade under förra mandatperiodens slutskede så är det alldeles
            utomordentligt, för jag vidhåller fortfarande att den hade förtjänster
            som var ytterst värdefulla.
          </note>
          <note n="19aabfad">
            Men, fru talman, jag noterar ändå att det, precis som flera har
            sagt här, råder en öppenhet i debatten.
          </note>
          <note n="ac605855">
            Jag tycker att inlägget från utskottets ordförande är ett kvitto
            på att det som regeringen har att ta fasta på är att Sveriges
            riksdag är beredd att medverka till en arbetslöshetsförsäkring
            som hjälper människor i en svår situation. Den bör i första hand
            inriktas på att underlätta för människor att snabbt få ett nytt
            eget jobb.
          </note>
          <note n="69bf8c24">
            Anf. 191 HANS ANDERSSON (v)
          </note>
          <note n="0d30ff44">
            Fru talman! Johnny Ahlqvist undrade vad debatten måhända skulle
            handla om, när det inte finns några reservationer. John Stuart
            Mill, tillväxt - det går an att ta till det mesta, fick vi lära
            oss av Elver Jonsson.
          </note>
          <note n="e54e7522">
            Trots allt skulle det handla om arbetslöshetsförsäkringen.
          </note>
          <note n="9094d8d2">
            Vänsterpartiet har i ett särskilt yttrande anfört en del skäl
            till att vi är misstänksamma mot regeringen, vilket inte är så
            konstigt. Låt mig bara ta upp några saker.
          </note>
          <note n="a43cb0be">
            Det har under senare år genomförts en serie förändringar, alltid
            försämringar, av a-kassesystemet. De har ibland varit drastiska.
            Det har skett utan att utredningen har fått göras klar. Vi har,
            ofta med socialdemokraternas stöd men ibland utan deras stöd,
            krävt att man skall ha ett utredningsunderlag innan beslut fattas
            om en försäkring som berör så många och tryggheten hos så många
            och som dessutom naturligtvis är som en krutdurk. Detta är nämligen
            inte en fråga vilken som helst, utan detta är en fråga som är
            avgörande för de arbetande, för de arbetslösa, för fackföreningsrörelsen,
            för lönebildningen och för en stor del av maktförhållanden i vårt
            samhälle. Så har frågan alltid drivits och så står den i dag.
            Det är därför den är en så konfliktfylld fråga. Just i den här
            frågan,
          </note>
          <note n="8966118d">
            Elver Jonsson, är det inte så mycket samförstånd, åtminstone
            inte när vi är inblandade i debatten.
          </note>
          <note n="40763802">
            De ändringar som har genomförts har gjorts raskt.
          </note>
          <note n="ba9a09cc">
            De har ofta varit dåligt grundade med usla regeringsunderlag
            och dåliga propositioner. Utskottet och dess personal har jobbat
            och slitit, kanske i första ledet, för att försöka få någon hyfs
            på lagtexterna. Människor har drabbats med två veckors varsel.
            De har kommit tillbaks efter nyår och funnit att nu fanns den
            bortre parentesen. Starten kom med de deltidsarbetslösa. Det har
            ständigt varit oerhörda protester från hela den samlade fackföreningsrörelsen.
            Det är litet grand en skammens historia över hur arbetslöshetsförsäkringen
            har behandlats under senare år, först av den borgerliga regeringen
            och till stor del - inte i varje läge - av den socialdemokratiska
            regeringen.
          </note>
          <note n="195dc3e1">
            Såvitt jag förstår är vi på väg att fortsätta på detta sätt.
            Vi har inte sett några förslag, men Arbetsmarknadsdepartementet
            skickade den 15 april ut ett pressmeddelande, i vilket man sade
            att saken var biff med en avindexering. Jag skall inte dra hela
            den diskussionen, men det är ju klart att det är rena lurendrejeriet
            att höja procentsatsen med den ena handen och sänka basen med
            den andra för att sedan se om det över huvud taget blir någon
            nettoeffekt.
          </note>
          <note n="a0f01569">
            Men jag skall inte diskutera sakförslaget utan just det faktum
            att genomgripande förändringar avses komma innan vi har diskuterat
            i utredningen. Jag är mycket tacksam, därför att jag tolkade det
            faktiskt så att Johnny Ahlqvist i sitt inledningsanförande sade:
            Vi väntar på utredningen som lägger sitt förslag i september,
            och sedan får vi se.
          </note>
          <note n="d09dc227">
            Det tycker jag var mycket bra. Allt som gäller regelförändringar
            bör ske i ett samlat grepp. Procentnivåer är egentligen fråga
            om kostnader. De kan man lösa budgetmässigt. Men regelförändringar
            är sådant som skall diskuteras noggrant. Jag förutsätter att de
            inte bara skall diskuteras på isolerade hearings på
          </note>
          <note n="c467f22e">
            Arbetsmarknadsdepartementet utan i en rejäl remissomgång.
          </note>
          <note n="32e5ee0b">
            I vårt särskilda yttrande säger vi att de frågor som i dag diskuteras
            är rundgångsproblematik, en bortre gräns i försäkringen, nivåer,
            deltider och vad man skall kräva geografiskt, yrkesmässigt och
            lönemässigt när det gäller att stå till arbetsmarknadens förfogande,
            hur man skall kunna återkvalificera sig till försäkringen och
            vilket samspel det skall vara mellan den aktiva arbetsmarknadspolitiken
            och a-kassan.
          </note>
          <note n="c873b832">
            Det är sådana frågor som är helt avgörande för de arbetslösa,
            för Sveriges ekonomi och för arbetslinjen i politiken. Det är
            helt avgörande för Vänsterpartiet, men också för alla fackliga
            organisationer.
          </note>
          <note n="019a92f2">
            Jag förutsätter att den diskussion som Johnny
          </note>
          <note n="85b5e9d0">
            Ahlqvist skall ha kommer att handla om sådana frågor, och att
            den skall föras inom ramen för arbetarrörelsen, de fackliga organisationerna
            och den vänster som alltid har försvarat denna försäkring. Jag
            förutsätter att det inte kommer att bli någon slags gottköpspolitik
            där man gör upp bakom dörren med mittenpartierna för att hanka
            sig fram i ett regeringshanterande som ibland, tycker jag, lämnar
            mycket övrigt att önska.
          </note>
          <note n="dcd926cb">
            Det är förklaringen till Vänsterpartiets särskilda yttrande.
            När det gäller det avslagsyrkande till motionerna som bifall till
            utskottsbetänkandet innebär har vi ingen annan mening än majoriteten
            och vi står därför bakom detta.
          </note>
          <note n="d059f0ec">
            Anf. 192 JOHNNY AHLQVIST (s)
          </note>
          <note n="71c8634e">
            Fru talman! Jag blir litet förvånad. Hans Andersson och jag kommer
            nära i kontakt med varandra. Vi har samma uppfattning i en del
            frågor här i kväll, och det är inte det som har präglat vårt samarbete
            sedan
          </note>
          <note n="76daf5a4">
            1994. Men det kanske beror på att det är dagen efter första maj
            och på att vi äntligen har lyckats övertala
          </note>
          <note n="22f1f88a">
            Per Unckel att gå antingen till Norra Bantorget eller till Humlegården.
            Det var ju det som diskuterades när vi tog upp det förra betänkandet.
          </note>
          <note n="233ae903">
            Först vill jag ta upp Hans Anderssons uppfattning om att fasta
            spelregler inte bara skall gälla för företagen och för alla andra
            på arbetsmarknaden. Naturligtvis måste det också finnas fasta
            spelregler för de arbetslösa.
          </note>
          <note n="563997b3">
            När jag i mitt inledningsanförande sade att jag förutsätter att
            man kommer med ett totalt förslag efter att a-kassseutredningen
            är slutförd så menade jag faktiskt det, Hans Andersson. Arbetslöshetsförsäkringen
            är så komplicerad i dag att det inte går att rycka ut vissa delar
            och göra snabba förändringar.
          </note>
          <note n="588f7379">
            Efter ett antal veckor eller månader kan man då konstatera att
            någonting annat blir fel i någon annan del av arbetslöshetsförsäkringen.
          </note>
          <note n="b5654efd">
            Direktiven till denna utredning är väldigt omfattande, och här
            finns möjligheter för utredaren att pröva alla delar i arbetslöshetsförsäkringen.
            Efter att ha läst det första delbetänkande som har kommit, tycker
            jag att det bådar gott för vad man skall landa på i slutbetänkandet.
            Jag tycker att det är märkligt om man inte vill ta vara på den
            kunskapen innan man gör förändringar i arbetslöshetsförsäkringen.
            Jag förmodar - och tror - att regeringen också vill använda sig
            av detta utmärkta material innan man skriver en proposition på
            området.
          </note>
          <note n="dc7301ea">
            Anf. 193 HANS ANDERSSON (v)
          </note>
          <note n="04eacf5a">
            Fru talman! Jag tolkar detta på det viset, och det är jag tacksam
            för, att Johnny Ahlqvist inte ställer sig bakom några kraftfulla
            ingrepp i försäkringen, t.ex. en avindexering, en bortre parentes
            eller skärpta kvalifikationsregler, utan att väga ihop detta och
            se det som en enhetlig försäkring när utredningen är framlagd.
          </note>
          <note n="cbb6f792">
            När det däremot gäller nivåfrågan har vi inga som helst svårigheter
            att höja från skamnivån 75 %. Men det är en budgetteknisk fråga
            som inte hänger ihop med regelförändringen.
          </note>
          <note n="916b5ebc">
            Låt mig i denna replik ta upp ytterligare en fråga. I
          </note>
          <note n="9c5c9ad8">
            många sammanhang - nu även i vårbudgeten - lyfter man in arbetslöshetskassan
            inom ett utgiftsområde som skall finansiera sig självt, och därmed
            också sina underskott. Det betyder att de arbetslösa nu för första
            gången, med regelförändringar på ett eller annat sätt, kommer
            att behöva finansiera sig själva inom ramen för en treårsperiod.
            Det blir inte regeringen och riksdagen som kommer att göra det
            över budgeten. Det ser jag som någonting mycket allvarligt.
          </note>
          <note n="82eb2845">
            Ansvaret för sysselsättningen och för kampen mot arbetslösheten
            - och därmed också för finansieringen av arbetlöshetens kostnader
            - måste ligga på regering och riksdag. Det är orimligt att vältra
            över den kostnaden på just de arbetslösa. De bär inte skulden
            för den ekonomiska utveckling med massarbetslöshet som vi har
            haft.
          </note>
          <note n="f6d7c94b">
            Ett utgiftstak på ett utgiftsområde där a-kassan ingår innebär
            en kolossal systemförändring i svensk politik. Detta rimmar väldigt
            illa med arbetarrörelsens och med fackliga organisationernas ambitioner.
          </note>
          <note n="f4adaf2e">
            Anf. 194 JOHNNY AHLQVIST (s)
          </note>
          <note n="faa93e23">
            Fru talman! Budgetprocessen och det som regeringen gör i budgetprocessen
            är ju resultatet av en beställning från riksdagen. Riksdagen har
            sagt att man skall ha ett nytt budgetsystem och att man skall
            budgetramar.
          </note>
          <note n="0eaecdb3">
            Jag varnar för att göra den tolkning som Hans Andersson gör.
            Jag tror inte att det är bra. Jag tror varken att riksdagen eller
            Hans Andersson tjänar på att köra ut besked om att man skall finansiera
            detta genom regeländringar. Förhoppningen måste väl rimligtvis
            vara att man inte skall ha en sådan hör arbetslöshet inom en treårsperiod.
            Jag begriper inte vad vi skall komma med för förslag, och vad
            vi skall diskutera i arbetsmarknadsutskottet, om vi inte skall
            komma fram med vettiga förslag som minskar arbetslösheten. Om
            man tar budgetprocessen till intäkt för att komma med skräckvisioner,
            tror jag inte att det är bra,
          </note>
          <note n="3d27ebe0">
            Hans Andersson.
          </note>
          <note n="3a50bdf8">
            När det gäller en bortre parentes och de andra frågorna som Hans
            Andersson tog upp, har jag samma uppfattning. Skall man göra ett
            så drastiskt ingrepp i försäkringen - som också är en beställning
            från denna kammare - måste man naturligtvis ha utrett detta färdigt.
            Man måste veta vad som gäller före den bortre parentesen och under
            den bortre parentesen samt hur man skall kunna komma från den
            bortre parentesen och in på arbetsmarknaden igen.
          </note>
          <note n="3d3ed07f">
            Det är därför jag med tillfredsställelse hälsar att vi har en
            duktig utredare som tittar på detta. Jag har alla förhoppningar
            att hon skall lyckas sy ihop ett bra förslag som vi kanske med
            stor enighet skall kunna fatta beslut om. Jag vill komma med en
            varning. Ingenting vore värre än en arbetslöshetsförsäkring som
            ändras beroende på maktförhållandet i denna kammare. Det tjänar
            ingen på. Inte minst de arbetslösa skulle förlora oerhört mycket
            på det.
          </note>
          <note n="32667cb2">
            Överläggningen var härmed avslutad.
          </note>
          <note n="c74ba2fd">
            11 § Kvalificerad yrkesutbildning m.m.
          </note>
          <note n="f2f873c9">
            Föredrogs
          </note>
          <note n="dc67299e">
            Utbildningsutskottets betänkande 1995/96:UbU8
          </note>
          <note n="74cd419b">
            Kvalificerad yrkesutbildning m.m. (prop.
          </note>
          <note n="f7cf4ce1">
            1995/96:145)
          </note>
          <note n="e9b261c7">
            Anf. 195 ULF MELIN (m)
          </note>
          <note n="47160fca">
            Fru talman! Bakgrunden till dagens debatt är den utredning som
            den borgerliga regeringen tillsatte om kvalificerad eftergymnasial
            yrkesutbildning. Av utredningen blev det knappt en tumme när den
            socialdemokratiska regeringen äntligen tog sig samman och lade
            fram en proposition på riksdagens bord.
          </note>
          <note n="8c48b0ee">
            Mitt intryck av propositionen och av betänkandet är att det är
            mer av "härtill är vi nödda och tvungna"
          </note>
          <note n="27e20661">
            än av egna tankar och idéer om vad regeringen själv vill åstadkomma
            med en ny kvalificerad yrkesutbildning. Detta är med förlov sagt
            ett mycket knapert aktstycke om man betänker att regeringen har
            haft ett år på sig att åstadkomma propositionen.
          </note>
          <note n="d53ca1b7">
            De få förslag som presenteras är, liksom den modell för utbildningen
            som man kan ana, fyrkantiga och saknar i många stycken nödvändig
            flexibilitet. De flesta frågor som måste lösas lämnar regeringen
            och utskottet över till den nationella organisationskommitté som
            skall arbeta under stark tidspress.
          </note>
          <note n="ed821480">
            Vi moderater har i vår motion lagt fram många förslag om hur
            vi vill se denna typ av utbildning formas för att möta framtidens
            krav på arbetsmarknaden.
          </note>
          <note n="5ce32f1a">
            I en internationell jämförelse saknar den svenska yrkesutbildningen
            en naturlig koppling mellan arbetsliv och skola. Det finns vattentäta
            skott mellan skolan och arbetslivet inom alltför många områden.
            Det är inte bra. Samma förhållande gäller även de påbyggnadsutbildningar
            som bedrivs inom komvux och i landstingens regi. Om vi jämför
            Sverige med våra främsta konkurrentländer, framträder ett tydligt
            mönster: I andra länder satsar arbetslivet mer på yrkesutbildningen
            - både ekonomiskt och personellt -
          </note>
          <note n="76c19231">
            än vad som sker i vårt land.
          </note>
          <note n="e26bdbf8">
            Det är nödvändigt att ändra på detta förhållande om resultaten
            skall kunna motsvara de krav och snabba förändringar som i dag
            finns inom arbetslivet. Vi kan inte fortsätta med att ha ett slutet
            offentligt skolsystem som innebär att skolan förmedlar både teoretiska
            och praktiska kunskaper. Vår slutsats är att vi måste bryta upp
            det gamla systemet.
          </note>
          <note n="7af10c23">
            Utbildningar måste kunna hävda sig internationellt och tåla att
            jämföras internationellt när det gäller både gymnasieskolans yrkesförberedande
            program och den blivande kvalificerade yrkesutbildningen. För
            att lyckas krävs det att skola, utbildningsanordnare och arbetsliv
            tar ett betydligt större ansvar för samverkan än vad man hitintills
            har gjort.
          </note>
          <note n="f2378475">
            Regeringen föreslår att en försöksverksamhet skall omfatta 1
            700 nybörjarplatser och att den skall inledas under 1996 och pågå
            fram till 1998, med maximalt
          </note>
          <note n="d93fc3ae">
            4 500 platser. Syftet med verksamheten är att pröva nya utbildningar,
            nya pedagogiska former och nya anordnare. Vi anser att regeringens
            ambition även i detta avseende är på tok för låg. Framför allt
            är den inte tillräckligt offensiv.
          </note>
          <note n="02302b5a">
            Vi föreslår att det i år inrättas
          </note>
          <note n="b29abbde">
            4 000 nybörjarplatser, att det 1997 inrättas 4 000
          </note>
          <note n="93079b4f">
            platser till och att det 1998 inrättas ytterligare
          </note>
          <note n="b4d1ac3f">
            4 000 platser. Vår målsättning är att det i framtiden skall finnas
            20 000 platser i kvalificerad yrkesutbildning. Dessa platser är
            utöver dem som redan i dag finns i påbyggnadsutbildningar och
            inom den yrkestekniska högskolan, YTH.
          </note>
          <note n="35c8609c">
            Vidare är det vår uppfattning att utbildningar skall starta under
            årets alla månader och att de skall kännetecknas av rörlighet
            och förmåga att anpassas till arbetslivets villkor.
          </note>
          <note n="decf4b67">
            Regeringen föreslår att en tredjedel av utbildningen arbetsplatsförläggs
            och att två tredjedelar skolförläggs. Förutom att modellen i sig
            är fyrkantig saknar den incitament för att arbetslivet aktivt
            skall ta del av utbildningens innehåll, kvalitet och rekrytering
            av utbildningsplatser. Vi motsätter oss den fixa modellen med
            två tredjedelar på utbildningsplatser och en tredjedel på arbetsplatser.
            Här måste ett flexibelt system i stället skapas. För vissa branscher
            och yrken kommer det att krävas betydligt mer av arbetsplatsförlagd
            utbildning och för andra mindre.
          </note>
          <note n="fbfed6d2">
            Skall den nödvändiga integrationen mellan arbetsliv och skola
            komma till stånd när det gäller kvalificerad yrkesutbildning räcker
            det inte med att föreslå att eleverna i den arbetsplatsförlagda
            delen endast skall erhålla studiemedel och studielån. Risken med
            den traditionella modellen är uppenbar: Det kommer att bli praktik
            i stället för utbildning. Dessutom borde regeringen ha tagit till
            sig erfarenheten av den arbetsplatsförlagda utbildningen inom
            gymnasieskolan, där många elever inte får den APU som riksdag
            och regering har beslutat.
          </note>
          <note n="0a5d826e">
            Vår uppfattning är att lön skall utgå till "lärlingen"
          </note>
          <note n="e1a88632">
            under den arbetsplatsförlagda delen av utbildningen i stället
            för studiemedel. Det finns flera skäl till detta.
          </note>
          <note n="67c79680">
            Det främsta skälet är att företagens intresse för kvalitet i
            utbildningen ökar om "lärlingen" deltar aktivt i produktionen
            och att "lärlingen" snabbt sätts in i arbetet.
          </note>
          <note n="e410d474">
            Regeringen och utskottsmajoriteten föreslår att den som genomgått
            en tvåårig utbildning skall erhålla kvalificerad yrkesutbildningsexamen.
            Det är gott och väl att man skall få en examen - men det är inte
            tillräckligt. Tvärtom skall det vara ett system med flera examina.
            På samma sätt som olika branscher och yrken ställer olika krav
            på ämnesteoretisk kompetens och färdighetsträning ställs det också
            skilda krav på yrkesutbildningens längd. För vissa yrken och branscher
            kommer kravet att vara exempelvis ett år, medan det för andra
            kommer att vara tre år.
          </note>
          <note n="4b4584f2">
            Vi föreslår, i enlighet med vår flexibla utbildningsmodell, att
            det skall finnas minst tre olika examina som bygger på utbildningens
            längd och innehåll:
          </note>
          <note n="a71a1440">
            yrkeshögskolediplom för utbildning som omfattar minst ett år,
            yrkeshögskoleexamen för utbildning som omfattar minst två år och
            yrkesexamen för utbildning som omfattar minst tre år.
          </note>
          <note n="0ddc8ba5">
            Vad vi menar med ett flexibelt system är att yrkeshögskolan skall
            vara ett alternativ till den traditionella högskolan eller till
            universitetet. Den nya yrkeshögskolan skall också vara ett alternativ
            för personer från arbetslivet som behöver vidareutbildning av
            sådant slag som inte finns på vanlig högskole- eller universitetsnivå.
            Med rätt modell är jag övertygad om att den kvalificerade eftergymnasiala
            utbildningen kommer att få allt större betydelse i framtiden och
            att den kommer att fylla det tomrum som i dag finns i utbildningssystemet.
          </note>
          <note n="d075e4b6">
            Inom ramen för utbildningen skall det vara naturligt för personer
            som redan är etablerade i arbetslivet att söka sig till yrkeshögskolan.
            De har redan färdighetsträningen, men behöver en djupare ämnesteoretisk
            kompetens eller är i behov av annan kunskap. I de fallen behövs
            inte alltid lärande på arbetsplatsen, och om yrkeserfarenheten
            är relevant skall man kunna tillgodoräkna sig den när man tar
            sin examen.
          </note>
          <note n="109feae3">
            När det gäller yrkesutbildningar som bygger på avslutad utbildning
            på nationellt program i gymnasieskolan, s.k. påbyggnadsutbildningar,
            är jag förvånad över att majoriteten inte lägger över dessa till
            yrkeshögskolan. I stället väljer man att låta dessa ligga kvar
            inom komvux, samtidigt som man marginellt och provisoriskt utvidgar
            kommunernas skyldighet att betala interkommunal ersättning. Vad
            är skälet till detta?
          </note>
          <note n="504df466">
            I den modell som vi har skissat när det gäller längd och innehåll
            av utbildningen passar flertalet påbyggnadsutbildningar in i den
            nya yrkeshögskolan.
          </note>
          <note n="25e32284">
            Det skulle vara en stor fördel både för den nationella organisationskommittén
            och för de lokala styrelserna genom att dessa utbildningar redan
            har timplaner, kursplaner och mål för utbildningen.
          </note>
          <note n="446ead61">
            Samma förhållande gäller för den yrkestekniska högskoleutbildningen,
            YTH, som högskolan i dag är huvudman för. Ett av huvudmålen för
            verksamheten vid YTH är att tillgodose industrins behov av arbetskraft
            för vissa kvalificerade funktioner. Det finns också påtagliga
            likheter bl.a. i fråga om kunskapssyn och arbetslivsanknytning
            mellan YTH och den pedagogiska ramen för yrkeshögskolan. Denna
            likhet förstärks genom den modell som jag tidigare nämnt och som
            man kan ana i betänkandet där personer skall ha möjlighet att
            gå direkt från arbetslivet till utbildning inom yrkeshögskolans
            ram för att sedan efter examen gå tillbaka till arbetslivet. Vad
            är skälet till att man inte för över YTH till den kvalificerade
            yrkesutbildningen?
          </note>
          <note n="73f3e66e">
            Kompetensutveckling är viktig. Orsaken är att den tekniska utvecklingen
            ställer större krav på de anställda. Klarar inte svensk arbetsmarknad
            att hålla hög nivå på de anställdas kunnande finns risken att
            jobben försvinner utomlands. Anställda som inte ges chansen att
            förnya sina kunskaper löper risk att slås ut. Men det måste också
            vara den enskildes ansvar att utbilda sig själv. I det perspektivet
            kommer yrkeshögskolan att fylla en viktig funktion.
          </note>
          <note n="9fe71c37">
            För att fungera i ett modernt arbetsliv bör finansieringen av
            vidareutbildning i högre grad än i dag bygga på att den yrkesverksamma
            individen själv tar ekonomiskt ansvar för att tillgodose sina
            behov av ny kompetens. Om vi skall få ett system, där det är naturligt
            för medarbetare i arbetslivet att gå tillbaka och vidareutbilda
            sig, kommer det att krävas ett system där den enskilde, arbetslivet
            och staten satsar resurser i form av kompetenskonton. Jag tror
            inte på ett system där anställda skall finansiera nödvändig utbildning
            med studiemedel.
          </note>
          <note n="bf03d950">
            Fru talman! Med det anförda yrkar jag bifall till reservationerna
            2 och 19.
          </note>
          <note n="91e42818">
            Anf. 196 OLA STRÖM (fp)
          </note>
          <note n="01962fab">
            Fru talman! Efter att ha läst alla motioner med anledning av
            propositionen i fråga tror jag att man kan säga att det inte råder
            någon större oenighet om att det finns ett stort behov av nämnda
            typ av utbildning i Sverige. Vi i Folkpartiet har också den uppfattningen.
            På den punkten tror jag inte att vår uppfattning skiljer sig vare
            sig från regeringens eller från utskottsmajoritetens.
          </note>
          <note n="b4bfe171">
            Folkpartiet delar regeringens uppfattning att Sverige inte skall
            bygga upp en parallellorganisation till högskolorna för kvalificerat
            yrkeskunnande. Vi delar också grundtanken att det är en strategisk
            fråga för landet att åstadkomma en bättre balans mellan kvalificerat
            yrkeskunnande och teoretiskt kunnande inom svensk högre utbildning.
          </note>
          <note n="31fd4766">
            För att ta ställning till strategiska frågor av denna karaktär
            krävs det emellertid ett mycket noggrant underlag och långsiktiga
            kvalificerade bedömningar; i samråd med branscher och företag
            och även med utbildningsanordnare. Det är i första hand på den
            punkten som vi tycker att det brister i betänkandet.
          </note>
          <note n="fd53420f">
            Vi i Folkpartiet anser fortfarande att regeringen innan förslaget
            presenterades för riksdagen borde ha inväntat slutbetänkanden
            och remissbehandlingar från olika pågående utredningar som har
            behov av detta med livslångt lärande och kunskapslyft som ledstjärna
            i sina direktiv.
          </note>
          <note n="faa38772">
            Regeringen anger inte heller något tydligt och specifikt mål
            för den nu föreslagna kvalificerade yrkesutbildningen. Målet kan
            knappast vara att ge fördjupade teoretiska och praktiska kunskaper
            som krävs för att självständigt och i lag utföra kvalificerade
            uppgifter i "en modernt organiserad produktion av varor och tjänster".
            Det målet kan anges för flera av de nuvarande yrkesutbildningar
            som ges inom högskolans ram, t.ex. läkar-, tandläkar-, sjukgymnast-
            och sjuksköterskeutbildningar liksom utbildning till lärare och
            journalist. Det finns dessutom en yrkesteknisk del inom högskolan
            i form av YTH-utbildningar som regeringen inte ens nämner i propositionen.
          </note>
          <note n="b4d22aa7">
            Folkpartiet anser inte att det är möjligt att på detta stadium
            lägga fast en kvalificerad yrkesutbildning och säga att cirka
            en tredjedel av utbildningstiden skall bestå av lärande på en
            arbetsplats. Vi tycker inte heller att man redan nu kan slå fast
            att utbildningen skall omfatta 80 poäng eller slå fast hur examensbevis
            skall ges eller hur studierna skall finansieras för den enskilde
            studerande. Ulf Melin använde uttrycket fyrkantigt, och jag tycker
            att det väl beskriver förslaget.
          </note>
          <note n="d4069860">
            Vi menar i Folkpartiet att den kommitté som skall tillsättas,
            eller kanske redan har tillsatts, bör få sina direktiv utan att
            ha kravet på sig att föreslå att starta försöksverksamheten redan
            hösten 1996. Den bör lämna förslag om mål för en kvalificerad
            yrkesutbildning, antagning och urval av studerande, organisation
            med tillräcklig och nödvändig flexibilitet och hur samarbetet
            i stort skall gå till med andra utbildningssamordnare och med
            företag, branscher och organisationer. Kommittén bör också få
            tid till att ta del av de utredningar som nu arbetar med liknande
            frågor. Likaså måste kommittén klargöra de studerandes ställning
            och rättssäkerhet dels i relation till de arbetsplatser som skall
            ansvara för lärandet på arbetsplatserna, dels när det gäller deras
            frihet att efter utbildningen söka anställningar i något annat
            företag eller organisation, dels hur studierna skall tillgodoräknas
            och bedömas i förhållande till andra studier inom högskolan. Förhållandet
            mellan denna nya verksamhet och befintliga YTH-utbildningar måste
            också klargöras och eventuell samordning sonderas. Företagen bör
            på något sätt lämna garantier för ett långsiktigt intresse för
            att delta i detta. Utan en sådan bindande garanti riskerar kontinuiteten
            i lärandet, vilket krävs för att verksamheten skall kunna utvecklas
            positivt och med nödvändig kvalitet.
          </note>
          <note n="0408899e">
            Hur lärandet på arbetsplatsen skall finansieras liksom kravet
            på dem som skall vara handledare och lärare är synnerligen oklart.
            Internationella erfarenheter av kvalificerad yrkesutbildning bör
            studeras, inte för att kopieras men kanske för att vi skall kunna
            lära oss av de misstag som har begåtts.
          </note>
          <note n="5dc7b6a2">
            Alla dessa frågor bör ha ett svar innan verksamheten startar.
          </note>
          <note n="e76265fc">
            Folkpartiet är sammanfattningsvis positivt till tanken om att
            starta en kvalificerad yrkesutbildning. Men vi tycker att förutsättningarna
            måste ges klarare konturer innan 1 700 studerande skall delta
            i en utbildning. När ett mer gediget förarbete är genomfört bör
            platser och pengar beslutas av riksdagen. Där är vår kritik till
            utskottsmajoriteten. Man tar på sig ett stort ansvar om man tror
            att det här skall kunna ske redan till hösten för alla de studerande
            som kommer att söka eller har sökt till denna utbildning. Utbildning
            handlar inte bara om utbildningsplatser, utan också om kvalitet.
            Det är minst lika viktigt att vi kan garantera det i riksdagen
            innan vi beslutar om att starta en verksamhet och skjuta till
            resurser.
          </note>
          <note n="9024917a">
            Jag vill avslutningsvis för Folkpartiets del yrka bifall till
            reservationerna 1 och 19.
          </note>
          <note n="e58963e8">
            Anf. 197 BRITT-MARIE DANESTIG-
          </note>
          <note n="944087cd">
            OLOFSSON (v)
          </note>
          <note n="2cabf2e4">
            Fru talman! Vänsterpartiet delar många av de uppfattningar som
            regeringen ger uttryck för i propositionen. Vi tycker att det
            är bra att man under året inleder en försöksverksamhet med den
            kvalificerade eftergymnasiala utbildningen.
          </note>
          <note n="464e5190">
            Det sägs i propositionen att utbildningen skall stå organisatoriskt
            fri från andra befintliga system. Det är här som vi är tveksamma
            till propositionen och betänkandet. Frågan om huvudmannaskap lämnas
            alltså helt öppen. Visserligen ligger det förmodligen i en försöksverksamhets
            karaktär att inte allting är reglerat från början, men även i
            en försöksverksamhet måste de studerandes intressen och behov
            sättas i främsta rummet. Det är den uppfattningen som ligger till
            grund för våra förslag. Vi tror att om de presumtiva studenterna
            skall lägga ner energi på studier och också acceptera de ekonomiska
            åtaganden som två års heltidsstudier med studiemedel faktiskt
            innebär, måste de kunna garanteras ett visst mått av kontinuitet.
            Studierna måste kunna ses som ett led för ett livslångt lärande,
            där inga återvändsgränder finns.
          </note>
          <note n="d2ef7d7f">
            Det har tagit decennier av politiskt arbete att komma bort från
            parallellsystem inom den grundläggande utbildningen. Det är först
            nu som vi kan tala om en integrerad gymnasieskola med samma struktur
            och tidsomfattning för alla ungdomar. Varför då skapa avskärmade
            parallella system inom den högre utbildningen? Det finns risk
            för att det sammanhållna svenska systemet för universitets- och
            högskoleutbildning delas in i A- och B-lag om man gör på det sättet.
          </note>
          <note n="8b469ed1">
            Vårt mål är i stället att utveckla högskolan, bredda rekryteringen
            så att även andra erfarenheter än formell gymnasieutbildning ger
            behörighet. Vi vill också stärka forskningsanknytningen. Vi vill
            vidga det vetenskapliga tänkandet i utbildningar som tidigare
            faktiskt legat utanför universitet- och högskolesystemet. Vi kan
            inte se ett motsatsförhållande mellan forskaranknytning och arbetslivsanknytning.
            Arbetet däremot för att stärka relationerna mellan utbildning,
            forskning och arbetsliv måste intensifieras. Men vi tror att det
            sker bäst inom högskolans ram. Vi har också sagt att vi gärna
            ser ett öppet system där flera parter samarbetar, men vi anser
            att universitet och högskolor bör vara anordnare och huvudman
            för den eftergymnasiala kvalificerade yrkesutbildningen.
          </note>
          <note n="50975d34">
            Jag tror också att integrering av den nya yrkesutbildningen i
            högskolan kan ha positiv effekt då det gäller att motverka social
            snedrekrytering till högre studier. Den nya yrkesutbildningens
            poängterade och starka koppling till arbetslivet kan också innebära
            att man får nya kunskaper och erfarenheter som kan befrukta även
            andra delar inom högskolan.
          </note>
          <note n="2ad7ac4d">
            I utredningen Yrkeshögskolan - Kvalificerad eftergymnasial utbildning,
            som Ulf Melin refererade till, ges det på något sätt sken av att
            högskolan är skild från arbetslivet. Det tycker jag är en väldigt
            orättvis bild. Jag har upplevt på nära håll att det hänt väldigt
            mycket i kontakterna mellan högskola och arbetsliv, och det händer
            väldigt mycket spännande.
          </note>
          <note n="f4a67c4a">
            Jag tror att det särskilt gäller de mindre och medelstora högskolorna.
          </note>
          <note n="95c13a7f">
            Jag vill nämna något som jag inte riktigt förstår i kds-motionen.
            Där skriver man att vägledande för den nya utbildningen skall
            vara ett "arbetslivets erfarenhetsbaserat förhållningssätt" snarare
            än
          </note>
          <note n="44448c1c">
            "universitetens kunskapsbaserade". Det här kanske
          </note>
          <note n="cd267250">
            Inger Davidson kan förklara för mig, för jag förstår det inte
            riktigt. Det där känns som en förlegad kunskapssyn. För oss är
            det viktigt att den nya yrkesutbildningen vilar på samma vetenskapliga
            grund som annan grundutbildning på universitet och högskola. Vi
            tror att det är fullt möjligt. Arbetslivet är nämligen inte alltid
            en enhetlig och pedagogiskt genomarbetad miljö. Det finns sammanhang
            där arbetslivet t.o.m.
          </note>
          <note n="353cf403">
            kan fungera konserverande för en utbildning som är yrkesinriktad.
          </note>
          <note n="76aa74e8">
            Tillämpning av känd kunskap blir ibland tillämpning av förgången
            kunskap. Vad som behövs är en dynamik och en växelverkan mellan
            högskola, forskning och arbetsliv. För mig är det naturligt att
            all yrkesutbildning präglas av en realistisk anknytning till den
            kommande yrkesverksamheten. Det är en stor fördel om kunskaper
            också kan inhämtas ute på arbetsplatserna. Det skulle t.ex. civilingenjörsutbildningen
            vinna väldigt mycket på.
          </note>
          <note n="1572c4b4">
            Vi delar regeringens uppfattning om lärande i arbete och den
            lärande organisationen, det vill jag slå fast. Men för att detta
            skall fungera tror vi att det är oerhört viktigt att handledarna
            ute på arbetsplatserna är kompetenta. De har alltså en nyckelposition
            för att detta skall lyckas. Det är också viktigt att handledarna
            har den teoretiska bakgrund som krävs för att kunna göra dessa
            kopplingar mellan teori och praktik. Annars tror vi inte att utbildningsmomentet
            blir tillräckligt starkt för den tredjedel av tiden som skall
            vara arbetsplatsförlagd. Därför är det viktigt att man utbildar
            handledarna och att denna utbildning startar så snart som möjligt,
            helst redan i initialskedet.
          </note>
          <note n="cdc8ec66">
            Det är klart att arbetslivsintegreringen kan gå mycket bra på
            de stora företagen som redan har väl fungerande utbildningsavdelningar
            och personalavdelningar. Men vi tycker också att det av många
            skäl är viktigt att även mindre och medelstora företag bereds
            möjlighet att delta i denna försöksverksamhet.
          </note>
          <note n="f2e2b3cf">
            Det är dessa som på något sätt har haft svårast att närma sig
            forskningen och svårast att inse vikten av en ökad kompetens.
          </note>
          <note n="cafbfdde">
            Jag vill återigen markera att för oss är det studenternas intressen
            och behov som skall stå i centrum. Vi är därför starkt skeptiska
            till företagsanpassade utbildningar som ger en mycket smal kompetens
            och som i praktiken kan fungera som en transferering av statliga
            medel till något slags intern personalutbildning. Utbildningen
            måste ge en så pass bred och också likvärdig kompetens att den
            går att applicera på flera arbetsplatser och att den också utgör
            en grund för vidare studier både här hemma och utomlands.
          </note>
          <note n="0ca94b6e">
            Det är därför viktigt med tillgodoräknandet av poäng så att studenternas
            rörlighet inte hindras. Denna och många andra viktiga frågor måste
            lösas, om nu den föreslagna yrkesutbildningens struktur blir så
            lös som den faktiskt har skisserats i propositionen. Man ställer
            sig många frågor som man inte får svar på.
          </note>
          <note n="1f6fe907">
            Likaså måste rättigheten att anföra besvär som andra studenter
            har inom högskolan gälla även dessa studenter inom den kvalificerade
            eftergymnasiala yrkesutbildningen. Det är viktigt att studenternas
            rättssäkerhet skyddas och också att de får inflytande över den
            nya utbildningen. Vi tycker därför att det borde vara naturligt
            att det finns studeranderepresentation även i den centrala kommitté
            som skall förbereda och leda försöksverksamheten.
          </note>
          <note n="44223620">
            Flera av de problem som jag här har räknat upp löses naturligt.
            Studenterna även inom den här nya yrkesutbildningen kommer att
            tillhöra en högskolekultur med en fungerande studentkår och en
            stimulerande social miljö.
          </note>
          <note n="f3dbe613">
            När vi får förslag från regeringen försöker vi alltid att fundera
            över dem utifrån ett jämställdhetsperspektiv. Det är vi säkert
            inte ensamma om, men vi har alltid den ambitionen. Så har vi gjort
            även i det här fallet. Vi vet ju alla att val av utbildning följer
            ett könsrollsbundet mönster. De program på gymnasieskolan som
            i varje fall för mig förefaller vara mest naturliga som förberedelse
            för studier inom flera av de områden som anges i propositionen
            är starkt manligt dominerade. Därför anser vi att den kommitté
            som skall leda detta arbete också borde få i uppdrag att närmare
            se på förutsättningarna för både män och kvinnor att delta i den
            nya yrkesutbildningen. Vi vet ju att arbetslösheten framöver i
            mycket stor utsträckning kommer att drabba kvinnorna.
          </note>
          <note n="f788e62d">
            Till sist några ord om kommittén och dess ansvarsområden. Kommittén
            kommer att få rätt att fatta beslut inom en rad områden. Det är
            alltså fråga om väldigt stora och vittgående befogenheter. Men
            trots detta framgår det inte av propositionen hur kommittén skall
            vara sammansatt eller vilka intressen som den skall företräda.
            Det är litet märkligt.
          </note>
          <note n="17ad4167">
            Vi tycker också att det är principiellt tveksamt om kommittén
            skall utvärdera den verksamhet som man är stadd att planera och
            leda. Vi skulle helst se att någon annan gjorde det, och vi har
            föreslagit att detta skall överlåtas till en parlamentariskt sammansatt
            grupp.
          </note>
          <note n="99e6f76c">
            Med det anförda vill jag yrka bifall till reservation nr 4 som
            gäller den grundläggande tveksamhet som vi har mot den här propositionen,
            nämligen när det gäller utbildningsanordnare och huvudmannaskapet.
            Jag ställer mig givetvis bakom även övriga reservationer som vi
            har avgett själva och även tillsammans med kds och Centern, vilka
            också är följder av detta.
          </note>
          <note n="2af3c40a">
            Anf. 198 GUNNAR GOUDE (mp)
          </note>
          <note n="2be878cb">
            Fru talman! Regeringens proposition om kvalificerad yrkesutbildning
            berör direkt tre av Sveriges för närvarande största problem, arbetslösheten,
            det svenska utbildningsväsendet och den framtida arbetsmarknaden.
            Naturligtvis är bra yrkesutbildning en av de nycklar som skall
            öppna dörren till en framtid med låg arbetslöshet, ökad kompetens
            och en fungerande arbetsmarknad.
          </note>
          <note n="f6c02b4d">
            Tyvärr har svensk yrkesutbildning i dag mycket stora brister.
            Försämringarna av yrkesutbildningen i
          </note>
          <note n="b0499cee">
            Sverige har skett successivt under en längre tid och kulminerat
            under den förra mandatperioden. Orsakerna till försämringarna
            är många.
          </note>
          <note n="020bdab3">
            Till att börja med har man haft en övertro på fördelarna med
            forskningsanknytning av yrkesutbildningar. Den har lett till att
            många tidigare ickeakademiska utbildningar förlagts till universitet
            och högskolor.
          </note>
          <note n="2ced1f59">
            Lärarutbildningen är ett välkänt exempel. De gamla lärarutbildningarna
            vid seminarier och lärarhögskolor var förlagda till särskilda
            yrkesskolor i direkt anknytning till skolverksamhet och med lärare
            som hade lång egen erfarenhet av arbetet i skolan.
          </note>
          <note n="912a1b7d">
            Utbildningen skedde i nära nog daglig kontakt med den verkliga
            skolmiljön. I dag ligger många lärarutbildningar vid universitet
            eller högskolor med undervisningen splittrad mellan olika vetenskapliga
            institutioner, universitetslärare och forskare som lärare, ofta
            med ringa erfarenhet av skolans verklighet.
          </note>
          <note n="f921c07a">
            En annan företeelse som bidragit till yrkesutbildningens försämring
            är att det finns en tydlig benägenhet att överdriva betydelsen
            av förändringarna i det moderna samhället. Vi tappar medvetenheten
            om allt det som ändå består och som är sig ganska likt. Man hör
            ofta - så också i den aktuella propositionen och i den bakomliggande
            utredningen - att yrkesutbildning nu för tiden inte går att planera
            i fasta former därför att utvecklingen går så snabbt. Man vet
            inte ens om yrket finns kvar när man har kommit igenom utbildningen,
            hör man ibland planerare säga.
          </note>
          <note n="2a2077a6">
            Visst har tågförare, expediter, lärare, sjuksköterskor, kockar,
            metallarbetare, målare osv. sett sin yrkesverksamhet förändras.
            Men det är också slående hur traditionsbunden utvecklingen ändå
            är. Nya tekniska inslag, nya material, delvis nya arbetsmiljöer
            ändrar inte så mycket på yrkeskaraktären, yrkets mål och etik
            eller funktion i samhället.
          </note>
          <note n="cc4ce835">
            Övertron på teknifiering och storskalighet som en nödvändighet
            för att klara den ekonomiska tillväxten är en annan sida av den
            litet överdrivna synen på förändringstakten. Som ett resultat
            av detta ser vi nu inom en rad yrken ett behov av att återta viktiga
            moment som håller på att går förlorade och som rationaliseras
            bort. Behovet av den personliga omvårdnaden, den individuella
            undervisningen, den personliga servicen i dagligvaruhandeln, hantverkarens
            skicklighet vid reparationer och vid återanvändning, tjänstemannens
            personliga ansvarstagande osv. har blivit allt tydligare. Teknik
            och automatisering har brett ut sig på ett sätt som inte sällan
            leder till minskad livskvalitet. Rationaliseringar får inte utvärderas
            endast i ett snävt företagsekonomiskt perspektiv.
          </note>
          <note n="7077ba8c">
            Visst är det bra med storskalighet på rätt plats, men vi måste
            lämna ökat utrymme för småskalighet, individuellt ansvarstagande
            och personligt engagemang. Mycket talar för att den gamla fina
            tradition som Sverige haft inom yrkesutbildningen bör återupplivas.
          </note>
          <note n="3de46f02">
            Fru talman! Det råder alltså, om inte kaos så i alla fall en
            stor oordning och allvarliga kvalitetsbrister i svensk yrkesutbildning
            i dag. Det är därför anmärkningsvärt att vi inte har fått en utredning
            av vilka behov av olika yrkesutbildningar som föreligger och en
            analys av yrkenas olika krav på utbildning. Vilka yrken är det
            som borde ha sin utbildning förlagd till separata yrkeshögskolor
            med praktikmöjligheter, vilka är det som kräver samverkan mellan
            teoretisk kursgivning och arbete ute på företag och vilka är det
            som är lämpliga att placeras på universitet och högskolor?
          </note>
          <note n="d294ebb0">
            En analys av vilka behov yrkesutbildningarna har borde göras
            så att vi får en möjlighet till optimal planering. Man kunde ha
            förväntat sig att den utredning som ligger bakom regeringens förslag
            här i dag hade gjort detta. Men det finns alltså inte någon sådan.
          </note>
          <note n="1da8cb36">
            Miljöpartiet föreslår att regeringen tillsätter en sådan utredning.
          </note>
          <note n="3953cf76">
            Fru talman! Jag yrkar bifall till reservation 15 vad gäller mom.
            13, där det förslaget finns.
          </note>
          <note n="c1c9f23a">
            I dag har universitet, högskolor, komvux och folkhögskolor påbörjat
            arbetet med att få fram bättre yrkesutbildningar i samverkan med
            näringslivet, det privata såväl som det offentliga. Inte minst
            de unga regionala högskolorna var ju tänkta som stimulans för
            regionens näringsliv. Det var ju, vid sidan av den rena kunskapsförmedlingen,
            ett av huvudargumenten för att de här högskolorna infördes. Högskoleverket
            och
          </note>
          <note n="1848d1d8">
            Skolverket ligger i startgroparna och har just börjat utveckla
            en viss kompetens på det här området.
          </note>
          <note n="7ffbd1a2">
            Därför är det svårbegripligt att regeringen nu planerar att sidsteppa
            det som just påbörjats och föreslår en helt ny separat organisation
            för en försöksverksamhet. Vem som helst skall kunna starta den
            nya utbildningen inom ett yrkesområde som inte alls behöver vara
            preciserat. Det som krävs är att ett företag kan fås att ställa
            upp med en tredjedel av utbildningstiden. Arbetet skall ledas
            av en ännu inte tillsatt, eller kanske just tillsatt, kommitté.
            Det skall startas redan till hösten.
          </note>
          <note n="a47380f8">
            Det handlar om en treårig försöksperiod med tvååriga utbildningar.
            Vore det inte bättre att låta Högskoleverket i samverkan med Skolverket
            få utveckla sin kompetens inom området och att försöken läggs
            ut där arbetet redan är påbörjat? Ur företagarsynpunkt är det
            dessutom säker betydligt mer lockande att satsa på en utbildning
            och en samverkan med en part som är något mer framåtsyftande än
            en treårskommitté.
          </note>
          <note n="478703ee">
            Det bör dock också sägas att idén med en försöksverksamhet med
            en delvis arbetsplatsförlagd utbildning är bra. Vi välkomnar den.
            Men det stora problemet är att regeringen inte har något grepp
            om yrkesutbildningen i stort. Man får nästan intrycket av att
            någon på departementet har drivit fram den här lilla förslaget
            av ren otålighet i väntan på att något skall hända. Vi är många
            som väntar på ett bättre förslag, men vi får väl glädja oss åt
            det lilla så länge.
          </note>
          <note n="533aab25">
            Miljöpartiet föreslår att försöksverksamheten genomförs, men
            läggs på högskolor, universitet och andra utbildningsanstalter
            med redan pågående yrkesutbildningar samt att det övergripande
            ansvaret för försöksverksamheten läggs på Högskoleverket och
          </note>
          <note n="e81e019d">
            Skolverket gemensamt.
          </note>
          <note n="c32b01c9">
            Avvägningen med att en tredjedel av utbildningen skall vara arbetsplatsförlagd
            är bra, liksom de allmänna direktiven för utbildningen. Däremot
            vill vi föreslå att en fristående kommitté skall få ansvaret för
            uppföljningen och utvärderingen av försöket. Jag yrkar bifall
            till reservation 5 vad gäller mom. 2 samt till reservation 11
            mom. 7.
          </note>
          <note n="e1d1bcf1">
            Anf. 199 ULF MELIN (m) replik
          </note>
          <note n="1b401185">
            Fru talman! Jag vill ställa några frågor till Gunnar
          </note>
          <note n="464183be">
            Goude. Jag tycker att hans argumentation var något svängig. Jag
            kan i och för sig dela Gunnar Goudes uppfattning när han säger
            att yrkesutbildningen i Sverige har försämrats under 70- och 80-talen.
            Men jag skulle vilja att han var tydligare när han sade att den
            kulminerade under den förra mandatperioden. Jag är intresserad
            av att höra vad det var som kulminerade.
          </note>
          <note n="96ea797d">
            Då gjordes det ju en del för att förbättra yrkesutbildningen.
          </note>
          <note n="292378ae">
            Gunnar Goude för ett resonemang om att man måste återuppliva
            gamla traditioner om yrkesutbildning osv. samtidigt som han också
            talar om nedgången av yrkesutbildningen och stagnationen och sådana
            saker. Om det nu är så, tycker jag att slutsatsen borde vara att
            man skulle pröva något nytt. Gunnar Goude föreslår ju att de som
            har sett till att det har stagnerat och inte kommit med några
            radikala grepp även fortsättningsvis skall handha den här typen
            av utbildning.
          </note>
          <note n="281ba2cf">
            Jag får inte denna ekvation att gå ihop. Antingen måste man tycka
            att det är bra som det är i dag, och då skall man fortsätta i
            de gamla hjulspåren, eller också får man föreslå något annat.
          </note>
          <note n="0f18d740">
            Anf. 200 GUNNAR GOUDE (mp) replik
          </note>
          <note n="259238ea">
            Fru talman! Vi skall väl inte fördjupa oss i historien, men det
            är naturligtvis alldeles riktigt att den yrkesutbildning som det
            var tänkt att t.ex. de unga regionala högskolorna skulle få i
            gång i Sverige ännu inte har kommit i gång. Det är därför som
            vi tycker att det är förvånansvärt att man nu satsar på en separat
            försöksverksamhet som är frikopplad från det som man har startat
            och som man hade en viss förhoppning om skulle bli ett samarbete
            mellan högskolor och näringsliv inom regionerna för att få fram
            bra yrkesutbildningar.
          </note>
          <note n="d99da517">
            Även om man nu tycker att de inte har kommit tillräckligt långt
            eller varit tillräckligt duktiga på den tid som de har haft på
            sig är det väl i alla fall litet för mycket sagt att man därför
            skall underkänna dem och starta på nytt med något annat. I synnerhet
            är det anmärkningsvärt om man låter det gamla fortsätta.
          </note>
          <note n="8ac14cef">
            Det är ganska dyrbara och stora investeringar som är gjorda i
            dessa högskolor. Jag skulle vilja fråga Ulf
          </note>
          <note n="54f032c8">
            Melin om vad han har tänkt sig att högskolorna skall ägna sig
            åt om de inte skall hålla på med just den här typen av verksamhet.
          </note>
          <note n="a4ed252f">
            Anf. 201 ULF MELIN (m) replik
          </note>
          <note n="0e10a79a">
            Fru talman! Detta är ändå en ny form av utbildning där man skall
            försöka få fram en kvalificerad yrkesutbildning. Tittar vi litet
            grand på den utveckling som vi har haft både i gymnasieskolan
            och i högskolan och ser över hela fältet ser vi att det är en
            liten samverkan mellan skolan och arbetslivet. Det förhållandet
            är inte bra.
          </note>
          <note n="427fb72c">
            Sedan har vi en hel del utbildningar, Gunnar Goude nämnde själv
            lärarutbildningar och det finns även vårdutbildningar, där man
            har en naturlig kontakt med avnämarna. Men tittar man på ingenjörsutbildningar
            och liknande ser man att den kontakten är ganska liten. Regeringens
            förslag handlar ju om den nya formen av yrkesutbildningar där
            man även skall ha praktiska moment.
          </note>
          <note n="2a6ae6bd">
            För min del, som jag sade i mitt anförande och som jag också
            har skrivit i den moderata motionen, tycker jag att det vore naturligt
            att utbildningarna i den yrkestekniska högskolan lades över på
            den här verksamheten. Det gäller även de påbyggnadsutbildningar
            som finns inom komvux. Något annat har vi heller inte föreslagit.
          </note>
          <note n="1226c340">
            Jag är litet rädd för att om man skall ha utbildningen förlagd
            till en högskola blir den inom de väggar som finns i högskolan.
            I det fallet blir den kanske för akademisk och teoretisk, och
            det skall den inte vara. Det skall vara en kombination mellan
            teori och praktik. Jag tror att det gäller att hitta nya vägar
            för att detta skall lyckas.
          </note>
          <note n="8ca9e292">
            Anf. 202 GUNNAR GOUDE (mp) replik
          </note>
          <note n="0a041148">
            Fru talman! Jag har litet svårt att ställa upp som mottagare
            av den här kritiken eftersom jag tycker precis likadant. Det är
            alltså inte så att jag lever i föreställningen att vi skall ha
            alla yrkesutbildningarna vid högskolor och universitet. Jag har
            precis påpekat faran med detta i mitt anförande. Däremot tror
            jag att högskolor och universitet har en viss möjlighet att ställa
            upp med delar av kunskapen på det här området. Och nu finns de
            regionala högskolorna där, och det vore väldigt konstigt om man
            inte utnyttjade de delar som de verkligen behärskar på dessa ställen.
          </note>
          <note n="e740a210">
            När man tittar i propositionen, och i synnerhet om man jämför
            den med den utredning som ligger bakom förslaget, ser man att
            det var precis till detta som man var på väg. Om man läser texten
            i propositionen ser man att det sida upp och sida ned talas om
            just det som jag har funnit vara den naturliga tolkningen -
          </note>
          <note n="d65c37ef">
            nämligen att man låter högskolorna, och i viss mån komvux och
            folkhögskolorna sköta försöksverksamheten.
          </note>
          <note n="b252c357">
            Jag kan återge en mening, där det står att yrkesutbildningen
            behöver innefatta både sådan teori som ingår i högskoleutbildning
            och påbyggnadsutbildning och sådan kunskap som vinns direkt i
            produktionen.
          </note>
          <note n="6f497e75">
            Det krävs att utbildningen förmår hantera båda kunskaperna. Samarbetet
            mellan högskolorna och företagen skrivs alltså in. Jag tycker
            att man skulle ha tagit steget fullt ut, och lagt resurserna där
            de bäst kan användas.
          </note>
          <note n="1535cb91">
            Anf. 203 INGER DAVIDSON (kds)
          </note>
          <note n="fd96004e">
            Fru talman! Arbetslivets behov av kompetent arbetskraft har lett
            till att efterfrågan på en kvalificerad eftergymnasial utbildning
            har vuxit sig allt starkare.
          </note>
          <note n="e3653b53">
            Det är den snabba tekniska utvecklingen och en allt kunskapsintensivare
            produktion som har förändrat produktionen av varor och tjänster.
            Detta ställer nya krav på medarbetarnas kompetens inom många olika
            områden. Allt oftare krävs en kompetens som ligger över den som
            gymnasieskolan erbjuder. I dag finns en brist inom utbildningsväsendet
            när det gäller en sådan kvalificerad yrkesutbildning.
          </note>
          <note n="f6add70e">
            Den förförra regeringen tillkallade därför, som vi har hört,
            en särskild utredare som lämnade sitt förslag
          </note>
          <note n="9b40264e">
            Yrkeshögskolan - kvalificerad eftergymnasial yrkesutbildning
            för ganska precis ett år sedan. Den proposition som blev följden
            av utredningen avvek ganska kraftigt från de förslag betänkandet
            innehöll. Det var synd. Vi kristdemokrater anser nämligen att
            en yrkeshögskola, som den beskrivs i betänkandet, på ett positivt
            sätt skulle markera denna utbildnings identitet.
          </note>
          <note n="16bdb903">
            Likvärdig, men väsensskild, som det uttrycks i betänkandet.
          </note>
          <note n="0e7f7b0f">
            Att skapa en ny högskolemodell med en kultur som inte är uttalat
            akademisk, men ändå har en relevant forskningsanknytning, tror
            vi skulle vara ett framgångsrikt sätt att stimulera fler att satsa
            på en högre utbildning. En yrkeshögskola skulle på det sättet
            kunna vara ett aktivt instrument för att minska den sociala snedrekryteringen
            till högre utbildning.
          </note>
          <note n="9fe4db5b">
            För att komma till rätta med den krävs mer än bara ord. Det krävs
            förändringar, och det krävs mångfald.
          </note>
          <note n="7e3b8eb1">
            Risken för att en yrkeshögskola skulle betraktas som en B-högskola
            anser vi är klart överdriven.
          </note>
          <note n="f9a7f782">
            Tvärtom menar vi att en yrkeshögskola med en tydlig egen identitet
            skulle få status just genom sin särart.
          </note>
          <note n="329f4384">
            Genom att på ett genomtänkt sätt förena praktisk inriktning direkt
            integrerad i produktionen med fördjupade teoretiska studier skulle
            yrkeshögskolan kunna leda fram till just den typ av kvalificerad
            yrkeskompetens som det råder stor efterfrågan på i dag.
          </note>
          <note n="d2473b0f">
            Vi kristdemokrater beklagar alltså att den försöksverksamhet
            med viss eftergymnasial yrkesutbildning som nu inleds begränsas
            på så sätt att regeringen och utskottsmajoriteten redan från början
            bestämt sig för att avfärda den modell som av många anses som
            den mest framtidsinriktade. Jag yrkar bifall till reservation
          </note>
          <note n="6f1166b7">
            6.
          </note>
          <note n="8ca133b6">
            Att ett första steg ändå äntligen tas mot en breddad kvalificerad
            yrkesutbildning över gymnasienivå är vi ändå positiva till. Behovet
            är betydligt större än de 1 700 platser som föreslås i betänkandet,
            men med tanke på att förslaget läggs fram så sent och att förberedelsetiden
            därmed blir så kort, är det tyvärr inte möjligt att föreslå en
            mer omfattande insats nu.
          </note>
          <note n="8af378a8">
            Försöksverksamhetens uppläggning föranleder också en del frågor.
            Det framgår t.ex. inte hur den kommitté som skall leda försöksverksamheten
            skall vara sammansatt eller vilka intressen den skall företräda.
            Eftersom kommittén skall ha stort inflytande över såväl verksamhetens
            innehåll och det praktiska genomförandet som tillsyn och uppföljning
            är det inte oväsentligt vilka som placeras i kommittén. Vi utgår
            ifrån att företrädare för näringslivet, olika utbildningsanordnare
            och de studerande kommer att beredas plats i kommittén. Vi kristdemokrater
            anser att riksdagen borde ha rest det kravet, och vi har reserverat
            oss på den punkten.
          </note>
          <note n="ea8cf1f3">
            Det har vi också gjort när det gäller att det klart borde framgå
            att studerande inom den kvalificerade eftergymnasiala utbildningen
            redan under försöksverksamheten har samma rätt som övriga högskolestudenter
            att överklaga fattade beslut.
          </note>
          <note n="2294e157">
            Fru talman! Kriterierna för vilka som skall kunna antas till
            försöksverksamheten är inte heller fastlagda.
          </note>
          <note n="8c99e285">
            Vi vill ändå påpeka att det är viktigt att kunskaper som förvärvats
            på annat sätt än genom gymnasieskolan, t.ex. inom yrkesverksamhet,
            bör kunna godtas för tillträde. Den kvalificerade yrkesutbildningen
            bör öppna för breda grupper i samhället, och får varken utformas
            så att den stryper tillträdet eller blir en återvändsgränd.
          </note>
          <note n="05821b80">
            Anf. 204 ANDREAS CARLGREN (c)
          </note>
          <note n="2d8ada93">
            Fru talman! Återkommande utbildning, eller livslångt lärande,
            kommer att bli ett allt viktigare begrepp i framtidens arbetsliv.
            Inte minst kommer det också att bli ett mycket viktigare sätt
            att utforma utbildningen på.
          </note>
          <note n="40386227">
            Som flera har talat om här i kväll sker förändringarna i yrkeslivet
            oerhört snabbt. Vi vet att kraven på kompetens kommer att öka,
            inte minst beroende på den snabba tekniska utvecklingen.
          </note>
          <note n="f2f8ebe2">
            Den utbildning vi diskuterar nu, en kvalificerad yrkesutbildning
            på eftergymnasial nivå, kommer att spela en väldigt stor roll
            för att vi skall kunna förverkliga detta livslånga lärande och
            den höjning av kompetensen som behövs. Den kommer inte minst att
            vara viktigt för landets många småföretag, som inte har samma
            möjligheter som de stora företagen att ordna sådan utbildning
            internt.
          </note>
          <note n="97ba8f7c">
            Den proposition vi behandlar är första steget på en viktig satsning
            för att skapa en mycket starkare och kvalificerad yrkesutbildning.
            Men från Centerpartiets sida tycker vi att det finns skäl att
            slå fast en del viktiga principer, som regeringen i det här läget
            ännu så länge inte vill ta ställning till, redan nu. Vi utgår
            ifrån att vi hela tiden mycket medvetet vill utforma utbildningen
            som en del i ett livslångt lärande.
          </note>
          <note n="0361615f">
            Den första viktiga principen är att vi vill utforma yrkesutbildningen
            som en integrerad del av den övriga högskolan. Vi föreställer
            oss inte att allt detta måste ske genom traditionell akademisk
            utbildning, men vi menar att genom att skapa en integration och
            en närhet skapas också kontaktvägar och möjligheter att bygga
            på utbildningen med traditionell högskoleutbildning.
          </note>
          <note n="1f0deb27">
            Centerpartiet tycker också att de mindre och medelstora högskolorna
            har visat hur man kan förena utbildning i mycket stark traditionell
            högskolemening med närhet till arbets- och näringsliv. Det tycker
            vi kan utgöra ett föredöme på många sätt för den utbildning som
            nu måste byggas upp.
          </note>
          <note n="41cec4da">
            Det är riktigt att utbildningen skall innehålla längre perioder
            med praktisk färdighetsträning eller lärande i arbetet. Men vi
            menar att utbildningen skall ha ett sådant innehåll så att man
            efter att ha gått igenom den också skall kunna få ett utbildningsbevis
            eller en examen. Vi tycker att det är mycket viktigt att examen
            är utformad så att den är gångbar både i Sverige och internationellt.
            Vi vill inte skapa en utbildning som bara blir en ytterligare
            del i ett lappverk av osammanhängande utbildningar. Det skall
            vara en mycket klart internationell gångbar utbildning.
          </note>
          <note n="86b9611f">
            Vi menar att riksdagen redan nu borde ta ställning för att högskolan
            skall vara huvudman. Däremot tycker vi att det är självklart att
            högskolan skall kunna lägga ut utbildningen på annan utbildningsanordnare.
          </note>
          <note n="cbe5ee5e">
            Som en följd av det anser vi inte att man skall skapa en särskild
            yrkeshögskola. Ola Ström från
          </note>
          <note n="6f1b6178">
            Folkpartiet sade samma sak. Jag vet att det är den princip som
            också regeringens förslag utgår från. Jag tycker att det är bra,
            annars riskerar vi att skapa murar och hinder för de studenter
            som vill gå vidare med traditionell högskoleutbildning. Det hör
            inte hemma i ett modernt arbetsliv att skapa sådana murar, där
            vi annars river murar och tar bort hinder för att man skall kunna
            flytta sig mellan yrkesområden och utbildningsområden.
          </note>
          <note n="fb4898b5">
            Vi tycker att yrkesutbildningen skall vara kursutformad så att
            de studerande har möjlighet att tillgodoräkna sig delar av utbildningen
            vid övergång till andra högskoleutbildningar. Det är också en
            del i att göra ett flexibelt system.
          </note>
          <note n="23e161c2">
            Vi föreslår att utbildningen byggs upp som ett antal korta kurser
            som kan sammanfogas till längre utbildningar. De kan vara ettåriga,
            tvååriga eller treåriga, eller läsas separat som fort- och vidareutbildning.
            Då blir det en del av ett livslångt lärande, hela tiden byggt
            på närheten till arbetslivet.
          </note>
          <note n="458a3c87">
            Från Centerpartiets sida tycker vi att regeringen går för långsamt
            fram när det gäller att bygga ut antalet platser i den nya eftergymnasiala
            yrkesutbildningen. Vi tycker inte att det räcker med 1 700 platser,
            utan vill redan under 1997 öka antalet platser med ytterligare
            3 000. Vårt förslag innebär att vi 1998 har nära tre gånger fler
            platser än det antal regeringen hittills har föreslagit.
          </note>
          <note n="9d47d7f7">
            Sedan betänkandet behandlades i utskottet har vårbudgeten presenterats.
            Där föreslås ytterligare
          </note>
          <note n="bfd264c9">
            3 000 platser under treårsperioden. Det är ett steg i rätt riktning.
            Det är ju ingen hemlighet att Centerpartiet har varit med och
            arbetat fram förslagen i vårbudgeten. Vi hade däremot gärna sett
            att vi hade fått igenom ett ännu mer konkret beslut och ändå fler
            platser, och att vi hade fått med det redan i utskottsbetänkandet.
            Men från Centerpartiets sida kommer vi att fortsätta att trycka
            på.
          </note>
          <note n="56bbcebe">
            Jag vill med detta yrka bifall till reservation 3.
          </note>
          <note n="9a359a6f">
            Centerpartiet står självfallet bakom alla reservationer vi har
            ställt upp på i utskottet, men vill spara tid för kammaren.
          </note>
          <note n="8b412ee4">
            Anf. 205 INGER DAVIDSON (kds) replik
          </note>
          <note n="4967a0e8">
            Fru talman! Andreas Carlgren talar om att han inte vill bygga
            murar och hinder. Det har han rätt i att man inte bör göra. Problemet
            i dag är ju att det finns höga murar och hinder för många studenter
            som skräms av själva den akademiska kulturen vid många högskolor.
          </note>
          <note n="fa3bdb18">
            Vi kan tycka illa om det och tycka att det är fel. Men vi kan
            inte bortse från att det är så.
          </note>
          <note n="47043be0">
            Det vi behöver göra för att verkligen bredda högskoleutbildningen
            är att sänka trösklarna till den, inte genom att göra kvaliteten
            sämre utan genom att ha en annan ansats.
          </note>
          <note n="11b2e8da">
            Jag vill därför fråga Andreas Carlgren vad det är han tycker
            illa om i den ansats som innebär att man har en annan praktisk
            utgångspunkt som kan locka in fler också till den mer teoretiskt
            inriktade utbildningen.
          </note>
          <note n="0b3248f5">
            Anf. 206 ANDREAS CARLGREN (c)
          </note>
          <note n="1f8ce5db">
            Fru talman! Jag tror inte att Inger Davidson och jag ligger så
            långt ifrån varandra i uppfattning. Jag tycker att man skall sänka
            tröskeln till sådan här utbildning. Däremot menar jag att man
            inte skall stänga dörren till annan utbildning genom att inte
            göra den här fullt värd i högskolesammanhang
          </note>
          <note n="de24fd7f">
            Det är därför vi har föreslagit ett system som är mycket flexibelt,
            där man kan tillgodoräkna sig vissa kurser när man går vidare
            i annan högskoleutbildning.
          </note>
          <note n="58b121b6">
            Vi föreslår att det redan skall framgå vilka delar av kurserna
            som är möjliga att tillgodoräkna sig vid annan utbildning och
            vilka som kommer att ha så nära forskningsanknytning att det är
            möjligt.
          </note>
          <note n="57281c0e">
            Det vore en fördel också för den övriga högskolan att få den
            här närheten till arbetslivet och att man kan ordna vissa kurser
            gemensamt. Jag tror att det snarare är det det handlar om. Det
            vore dumt att ordna en form där man riskerar att stänga dörren
            när man egentligen vill sänka tröskeln.
          </note>
          <note n="dc7048f3">
            Anf. 207 INGER DAVIDSON (kds)
          </note>
          <note n="21a51c9e">
            Fru talman! Det handlar inte alls om att stänga några dörrar.
            Man kan få det här att fungera ändå. Det handlar bara om att fastställa
            regler som gör att det finns både ingångar och utgångar ur systemet
            och till flera andra högskolestudier.
          </note>
          <note n="09b4253d">
            Jag tror att just den identitet som jag talat om hos en särskild
            yrkeshögskola är det som skulle kunna locka en ny typ av studenter
            till högskolan. Det är det vi behöver. Vi talar ständigt om den
            sociala snedrekryteringen och hur vi skall komma till rätta med
            den, men vi vill inte göra några förändringar utan vi vill att
            alla skall pressas in i det system som vi redan har. Jag tycker
            att vi skall våga pröva flera modeller och att mångfalden skall
            göra att fler kan komma in i systemet.
          </note>
          <note n="c3e33054">
            Anf. 208 ANDREAS CARLGREN (c)
          </note>
          <note n="eef998dc">
            Fru talman! Jag tror att jag har svarat på Inger
          </note>
          <note n="9b5d0b92">
            Davidsons fråga. Men jag måste få ställa en fråga tillbaka: Vad
            är det för fel på tanken att man skall kunna använda en utbildning
            inom den här yrkesutbildningen för vidareutbildning inom högskolan?
            Det kan väl inte avskräcka från vidareutbildning att man kan tillgodoräkna
            sig utbildning man redan har.
          </note>
          <note n="069a0a26">
            Anf. 209 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="f423d9cd">
            Fru talman! Jag vill inleda mitt anförande med en kort, fragmentarisk
            högläsning ur boken Mina drömmars stad av Per Anders Fogelström:
          </note>
          <note n="fe9ae454">
            Den väntade på honom, staden som så länge funnits i hans drömmar.
            Stad serverad på silverbricka, framsträckt som gåva. Grå rökpelare
            steg från Mälarsträndernas industrier, vittnande om möjligheterna.
          </note>
          <note n="8f063264">
            Järnvägen höll på att byggas, sprängskotten dånade från Nybodatunneln.
            Henning Nilsson hade varit på väg snart en vecka. Nu började han
            tvivla, känna svag oro över att han lämnat det välbekanta och
            säkra.
          </note>
          <note n="951f3cef">
            Bakom sig hade han skurit av banden, ingen väg ledde tillbaka.
            Nej nu när den nya verkligheten fanns så nära fick han inte dröja
            kvar i diket. Tittade på stövlarna och undrade om han skulle sätta
            dem på sig. Ja, när han gick in i staden, då skulle han gå med
            stövlarna på.
          </note>
          <note n="f56ecf7c">
            Fru talman! Henning vandrade inte bara in i staden från landsbygden.
            Han vandrade från ett jordbrukssamhälle i upplösning in i det
            nya som höll på att växa fram. Han vandrade i förändringens landskap,
            där liv och växtkraft förändrade bilden från dag till dag. Henning
            hade valt att ta steget in i den nya tiden, som lovade allt, men
            där ingen visste vilka löften som skulle hålla och bli till verklighet.
          </note>
          <note n="9968cfc3">
            Byter vi nu språk från skönlitteraturens flytande, porlande vårbäcksström
            av ord till vårt mer hemvana, litet knastertorra politikertugg
            kan vi konstatera att
          </note>
          <note n="9f8027c3">
            Henning var en individ i ett samhälle i strukturomvandling och
            därmed hör han hemma i dagens debatt.
          </note>
          <note n="5f0b060d">
            I dag är vi många som vandrar samma väg som
          </note>
          <note n="eb01848d">
            Henning en gång gjorde. Vi är också på väg mot de nya möjligheterna
            och de nya jobben, och lika litet som han visste, vet vi hur den
            nya arbetsmarknaden kommer att se ut egentligen.
          </note>
          <note n="31362d5d">
            Vi ser vilka arbetstillfällen som har försvunnit och håller på
            att försvinna i snabb takt. Vi börjar att ana konturerna av de
            nya jobben på den nya arbetsmarknaden, men detaljerade kunskaper
            är det väl svårligen möjligt att påstå att vi har. Kring oss,
            precis som kring
          </note>
          <note n="c4011a76">
            Henning, är landskapet fullt av växtkraft, som förändrar bilden
            från dag till dag.
          </note>
          <note n="78221718">
            Utbildning i en sådan tid kan inte vara strängt specialiserad
            och noga avgränsad. Då erbjuder den bara eleven en biljett på
            lokalbussen. Dagens utbildning måste i stället ge eleven ett biljetthäfte
            som ger valfri plats på samtliga avgångar från varje flygplatsterminal.
          </note>
          <note n="e01f0064">
            Den nya gymnasieskolan bygger på den tanken.
          </note>
          <note n="f92613af">
            Trots vissa svårigheter då gammalt utbildningstänkande möter
            nya behov och krav, är jag övertygad om att gymnasieskolan kommer
            att ge den breda gemensamma bas som bildar grunden för utbildningar
            som skall förbereda för de nya jobben på den nya arbetsmarknaden.
          </note>
          <note n="d96a052a">
            Som en sådan utbildning vill jag se den kvalificerade yrkesutbildning
            som riksdagen i dag skall fatta beslut om. Denna utbildnings kännetecken
            skall vara en teoretisk behörighet, nära sammanvävd med ett lärande
            i arbete.
          </note>
          <note n="631f0e22">
            Ett lärande i arbete är inte praktik, inte lärlingsutbildning.
            Ett lärande i arbete är att vara en del av en modern, lärande
            arbetsorganisation där mina kunskaper används för att i samarbete
            med andra bemästra och lösa problem. En lärande arbetsorganisation
            är en miljö där kraven på kreativitet och social kompetens vävs
            samman med kraven på teoretiskt kunnande till ett sammanhängande
            helt. Ett sådant synsätt på lärande kräver en samverkan mellan
            arbetsplats och teori som väl kan uttryckas i bilden av de siamesiska
            tvillingarna.
          </note>
          <note n="1451e5e2">
            Denna kvalificerade yrkesutbildning skall vara en ny utbildning,
            med nytt innehåll, nya pedagogiska former och nya utbildningsmodeller.
          </note>
          <note n="80620781">
            Det är därför en nödvändighet att inte redan från början låsa
            denna utbildning i fasta organisatoriska former. Vi måste låta
            denna utbildning starta i en verklig försöksverksamhet, där statliga
            universitet och högskolor, kommuner och landsting, liksom enskilda
            utbildningsanordnare i samverkan med arbetslivet kan skapa en
            mångfasetterad verksamhet.
          </note>
          <note n="da6a085f">
            Nya konstellationer av utbildningsanordnare kommer att öppna
            nya möjligheter för att skapa nya utbildningar. Ett redan från
            början omfattande regelverk skulle kunna bli ett stort hinder
            för den dynamik som ligger i att i en tid som denna ge öppna möjligheter
            att utnyttja de förändringsprocesser som pågår i arbetslivet till
            lärande.
          </note>
          <note n="fb30fa86">
            En verklig försöksverksamhet på detta område låter varje utbildning
            forma sig efter sina egna förutsättningar. Målet är att tillgodose
            arbetslivets behov av kompetens för en modernt organiserad produktion
            av varor och tjänster. Det innebär att förutsättningen för att
            denna utbildning skall komma till stånd är att arbetslivets företrädare
            är aktiva och medverkar till initiativ vid utformningen av utbildningen
            tillsammans med utbildningsanordnarna.
          </note>
          <note n="49eced1f">
            Detta samarbete kommer med säkerhet att leda fram till en utbildning
            med hög kvalitet, fri från tyngande traditioner. Friheten från
            traditioner kommer förhoppningsvis även att omfatta synen på manlig
            och kvinnlig arbetsmarknad, innebärande att utbildningen kommer
            att bidra till att bryta traditionella könsbundna utbildnings-
            och yrkesval.
          </note>
          <note n="7e3c8f4a">
            Fru talman! Jag yrkar bifall till utskottets majoritetsförslag,
            för med den försöksverksamhet för kvalificerad yrkesutbildning
            som det förslaget omfattar har vi, precis som Henning, dragit
            på oss stövlarna för att gå in i staden.
          </note>
          <note n="b82d5358">
            Anf. 210 ULF MELIN (m)
          </note>
          <note n="ee30078b">
            Fru talman! Staden väntade på Henning, sade
          </note>
          <note n="639ae2a6">
            Majléne Westerlund Panke. Det var rätt.
          </note>
          <note n="8b6282aa">
            Vi har väntat på regeringen i över ett år. Nu har man kommit
            med en proposition som trots allt är ganska innehållslös. Därför
            hade jag väntat mig att
          </note>
          <note n="28961002">
            Majléne Westerlund Panke kanske skulle ta upp en del av de spörsmål
            och frågor som vi, både i den här kammaren och tidigare, har ställt.
          </note>
          <note n="4006e5cd">
            Det vore bra om vi skulle kunna få svar på en del av frågorna.
          </note>
          <note n="12ee98b1">
            Den första är: Varför inlemmar man inte den yrkestekniska högskoleutbildningen,
            YTH, i den här formen?
          </note>
          <note n="b7f8102d">
            Den andra är: Varför tar man inte chansen - varför vågar man
            inte - att föra över de påbyggnadsutbildningar som finns inom
            den kommunala vuxenutbildningen och landstinget till verksamheten?
            Där finns ju trots allt, som jag nämnde innan, kursplaner, timplaner,
            mål osv. som kan användas för den här typen av utbildning och
            verksamhet.
          </note>
          <note n="f9263f03">
            Majléne Westerlund Panke säger att man inte vill skapa ett regelverk.
            Men det är ju faktiskt delvis det ni har gjort. Ni har sagt att
            de flesta utbildningar skall omfatta 80 poäng för att man skall
            kunna få en examen. Ni har sagt att en tredjedel av utbildningstiden
            skall vara förlagd till en arbetsplats och två tredjedelar till
            en utbildningsplats. Trots att det är en försöksverksamhet säger
            ni att det inte får bli någon form av ny yrkeshögskola. Det skall
            vara inom den sammanhållna högskolan eller möjligtvis inom den
            kommunala vuxenutbildningen.
          </note>
          <note n="3441b83b">
            Här låser man sig med hjälp av ett regelverk i stället för att
            se till att försöksverksamheten har ett flexibelt system. Det
            tycker jag faktiskt är ganska så allvarligt.
          </note>
          <note n="5e24a889">
            Anf. 211 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="e70a0ad6">
            Fru talman! Jag måste i det här sammanhanget säga att jag tycker
            att den proposition som regeringen har lagt fram och som utskottets
            majoritet har ställt sig bakom verkligen är djärv.
          </note>
          <note n="0782d087">
            Vi tror nämligen att olika utbildningsanordnare gemensamt med
            arbetslivet har den dynamik, kraft och kreativitet som i dag behövs
            för att skapa nya utbildningar för en ny arbetsmarknad.
          </note>
          <note n="b9b65525">
            Jag är förvånad över att vi just från Moderaterna har fått så
            mycket kritik för att vi lämnar fältet fritt för försök, med så
            litet som möjligt av regelverk. Vi kommer att få en oerhört mångfasetterad
            utbildning som kommer att utformas efter de utbildningsanordnare
            och de förutsättningar som gäller på de platser där utbildningen
            växer fram.
          </note>
          <note n="5b5c124d">
            Jag trodde i stället att vi speciellt från Moderaterna i det
            sammanhanget skulle få applåder och inte kritik för att vi inte
            reglerar och knyter in redan gamla utbildningar som finns på plan
            och bygger vidare på dem.
          </note>
          <note n="6200aeaf">
            Vi låter i stället en helt ny utbildning med så litet regler
            som möjligt växa fram, därför att vi egentligen vet så litet om
            de krav som den nya arbetsmarknaden ställer.
          </note>
          <note n="0e3d838c">
            Anf. 212 ULF MELIN (m)
          </note>
          <note n="42178e2f">
            Fru talman! Det är upp till var och en att tycka att en proposition
            är djärv eller inte. Men denna proposition är ganska innehållslös.
            Jag vet inte riktigt var djärvheten kommer ifrån.
          </note>
          <note n="cdfe6624">
            Det jag kritiserade, och orsaken till att jag inte hurrar för
            propositionen och betänkandet, är att det är för mycket av regelverk
            och stelbenthet, vilket jag också försökte säga i mitt anförande.
            Man låser exempelvis upp examina. Det skall vara en tvåårig utbildning.
            Vi anser att utbildningen skall kunna vara ett, två eller tre
            år och att man skall kunna få olika examina.
          </note>
          <note n="8b02b79a">
            Samma sak är det med systemet där man skall ha en tredjedel av
            utbildningen på arbetsplatsen och två tredjedelar skolförlagd.
            När det gäller den här typen av utbildningar får man avgöra från
            fall till fall. Brandchef och andra yrken har olika krav i olika
            moment.
          </note>
          <note n="ce9f5edb">
            Då krävs det också en mycket större flexibilitet än vad regeringen
            nu föreslår i propositionen.
          </note>
          <note n="3874dfc7">
            Något som jag tror är oerhört viktigt framöver är att även vuxna
            skall kunna ta del av utbildningen och höja sin kompetens. Jag
            har svårt att se hur man skall kunna klara det om man som här
            föreslås bara skall ha studiemedel. Det är därför som vi har sagt
            att exempelvis lärlingslön skall utgå. Snälla Majléne Westerlund
            Panke: lärlingsutbildning är också lärande i arbetet och ingenting
            annat!
          </note>
          <note n="adc9e378">
            Jag vill ge Majléne Westerlund Panke en eloge för hennes sätt
            att leda Organisationskommittén. Där tycker jag att man anar mer
            av flexibilitet och att man ser till olika behov på ett mycket
            bättre sätt än vad man har gjort i propositionen och betänkandet.
            I det avseendet beklagar jag att kommittén inte kom igång för
            ett år sedan, eftersom regeringen över huvud taget inte kom i
            gång.
          </note>
          <note n="6e6bb1e0">
            Anf. 213 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="3d283a5d">
            Fru talman! Vi skall inte här ge oss in i en definitionsdebatt
            om vad flexibilitet är för någonting. Den proposition som nu ligger
            på bordet är så maximalt nära den absoluta flexibiliteten vi kan
            komma när det gäller att anordna utbildning.
          </note>
          <note n="761835e2">
            Jag anser inte att ett regelverk som säger att det skall finnas
            en yrkesexamen omfattande 80 poäng skulle vara ett mer bindande
            regelverk än ett förslag som säger att det skall finnas tre olika
            examina med tre olika grundförutsättningar för att kunna få ut
            diplom eller examensbevis. Jag tycker inte det.
          </note>
          <note n="fc3b30cd">
            Vi talar inte fyrkantigt om att en tredjedel av utbildningen
            skall ske i arbetslivet. Vi talar om att minst en tredjedel av
            utbildningen skall ske där. Det är en ganska stor skillnad mot
            att säga att det skall vara exakt en tredjedel i arbetslivet.
            Vi minimerar den tid som utbildningen skall omfatta lärande i
            arbete. Även där finns det möjligheter för varje utbildning att
            skapa sina egna förutsättningar för utformningen.
          </note>
          <note n="0fb66b26">
            Anf. 214 ANDREAS CARLGREN (c)
          </note>
          <note n="1c33ed6f">
            Fru talman! Jag delar många av de värderingar som Majléne Westerlund
            Panke tidigare uttryckte här.
          </note>
          <note n="7c84f5ec">
            Vi är överens om att vi inte vill göra detta till en separat
            yrkeshögskola och att vi ser värdet av, som jag förstår det, att
            det kan vara en integrerad del. Men vi har skilt oss åt genom
            att Centerpartiet tycker att man redan nu bör ta klar ställning
            för att högskolan skall vara huvudman.
          </note>
          <note n="05977246">
            Jag skulle vilja fråga: Är ni beredda att se till att det redan
            under försöksverksamheten blir en ambition att skapa ett så flexibelt
            system att det blir möjlighet till övergångar mellan utbildningar
            i bägge riktningar, både från högskolan till yrkesutbildningen
            och från yrkesutbildningen till högskolan? Vi menar att målet
            borde vara att man för varje utbildning skulle kunna ange vilka
            kurser som skall vara direkt överföringsbara.
          </note>
          <note n="e4c7a782">
            Sedan vill jag till sist säga att vi tycker att man borde bygga
            ut antalet platser än mer. Det är bra att det har kunnat gå att
            påverka förslaget i en något bättre riktning i vårbudgeten, och
            vi hoppas att kunna påverka det så att det blir ännu fler platser.
            Det gäller inte bara att ställa upp önskelistor i riksdagen, utan
            också att vara med och betala dem. Det har vi varit beredda att
            göra. Det kommer vi att vara också i fortsättningen. Detta är
            viktigt för att vi skall få fram en ny utbildning för dem som
            i detta land behöver denna utbildning.
          </note>
          <note n="dd07b1e1">
            Anf. 215 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="ad7ebfa6">
            Fru talman! Jag kan till viss del förstå Andreas
          </note>
          <note n="92d27710">
            Carlgren när han säger att det kanske hade varit bättre att från
            början ta klar ställning för vem som skall vara huvudanordnare
            av denna typ av utbildning. Men jag tror faktiskt att det ligger
            en fördel i att inte från början knyta utbildningen till högskolan.
          </note>
          <note n="954581a0">
            Jag vet, och jag tror Andreas Carlgren vet, att det finns en
            väldig skepsis i företagsvälden mot s.k. akademisk utbildning.
            Många av de låsningarna skulle kunna försvinna om man under försöksperioden
            anordnar utbildningen på så sätt att arbetsliv, högskola och kommuner
            gemensamt bygger upp utbildningar.
          </note>
          <note n="ab9b97e0">
            På det sättet får vi som biverkan, om jag nu får använda det
            ordet, att man lär känna varandra, kommer inpå varandras olika
            kulturer i arbetsliv och högskola och blir av med sina fördomar
            gentemot varandra.
          </note>
          <note n="c4588c5a">
            Jag kan försäkra Andreas Carlgren att inte någon i dag kan tänka
            sig en utbildning som leder rakt in i en återvändsgränd. Där finns
            i dag problemet med fackhögskolorna i Tyskland. De utbildar elever
            in i återvändsgränder, innebärande att de inte kan komma tillbaka
            eller över huvud taget närma sig universitet och högskolor. Där
            tror jag nog att vi är överens om att det inte skall bli återvändsgränder.
          </note>
          <note n="df4db9b1">
            Anf. 216 ANDREAS CARLGREN (c)
          </note>
          <note n="8a4db2cc">
            Fru talman! Jag tycker att det är väldigt viktigt att vi ger
            så klara signaler som möjligt när försöksverksamheten sätter i
            gång att meningen är att redan under försöksperioden skapa närhet
            till högskoleutbildning så att det blir möjligt med övergångar.
            Det måste sägas så tydligt som möjligt från början. Jag ställer
            upp på ambitionen att göra systemet flexibelt. Jag tror att det
            är bra.
          </note>
          <note n="ca9fb011">
            Till sist vill jag säga: Ta vara på chansen att se till att dessa
            platser ökar snabbt genom att få majoritet i riksdagen, och en
            majoritet som också betalar för sig.
          </note>
          <note n="f26f95a6">
            Det är Centerpartiet berett att göra. Sådant här kostar pengar,
            och de pengarna måste fram. Annars är det bara tomma löften, och
            det vill vi inte ägna oss åt.
          </note>
          <note n="879a07bf">
            Däremot måste platserna fram för arbetslivet och för de många
            som behöver den här utbildningen.
          </note>
          <note n="56aceebc">
            Anf. 217 INGER DAVIDSON (kds)
          </note>
          <note n="80965dab">
            Fru talman! När jag lyssnade på Majléne Westerlund Pankes inledning
            kom jag att tänka på när jag jobbade som lärare och den nya läroplanen
            Lgr 80
          </note>
          <note n="bfe34138">
            kom. Då kallade vi inledningen för poesidelen. Där fanns de högtsvävande,
            diffusa och vackra orden som vi som lärare tyckte att vi hade
            ganska litet glädje av i den praktiska verkligheten. Den kräver
            dessvärre litet mer. Det är vackert med visioner. Men jag tyckte
            att jag saknade en del.
          </note>
          <note n="c90dfb84">
            Den högskola vi har i dag är oerhört teoretisk. Det är bra för
            väldigt många, men inte för alla. En yrkeshögskola med en annan
            ansats där den kunskap som genereras i produktionen är en viktig
            del av den kunskap som studenterna skall tillgodogöra sig, och
            där kunskap och färdigheter som man fått genom arbete i produktionen
            skall kunna vara en utgångspunkt för de teoretiska studier som
            man sedan går vidare till, skulle kunna locka helt nya grupper
            till högskolan.
          </note>
          <note n="dc7314a4">
            Nu talas det mycket om att en sådan här yrkeshögskola skulle
            kunna bli en "B-högskola"; man är rädd för det. Jag tror att en
            yrkeshögskola med arbetslivsanknkytning tvärtom skulle kunna konkurrera
            ut vissa i dag existerande högskolor. Jag tror att den risken
            är överhängande, även om jag inte ser det som en risk.
          </note>
          <note n="98dcd62e">
            Jag vill fråga Majléne Westerlund Panke vad det är i den här
            modellen som är så avskräckande att man inte ens vill fundera
            på den i en försöksverksamhet.
          </note>
          <note n="a1187363">
            Anf. 218 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="5b15ee3b">
            Fru talman! Socialdemokraterna har alltid omfattat idén om en
            sammanhållen högskola och en sammanhållen högskoleverksamhet.
            Vi står fortfarande fast vid det. Vi tror inte på att bygga upp
            några parallella system till den existerande högskolan. Vi tror
            inte heller att det är nödvändigt att göra det.
          </note>
          <note n="74331198">
            Jag tror att Inger Davidson, precis som jag, har märkt att högskolan
            börjar att få flera uppdrag. Vi har kvar det gamla uppdraget för
            högskola gällande forskning, den vetenskapliga metodiken osv.
            Men samtidigt börjar högskolan att vävas in i den allmänbildande
            och den kompetenshöjande delen av utbildningssystemet i dag.
          </note>
          <note n="69ae908a">
            Det är i detta sammanhang man skall se högskolans roll att även
            delta på detta sätt i yrkesutbildning.
          </note>
          <note n="cbb63187">
            Jag tycker att det är väsentligt att högskolan får också den
            här rollen i framtiden.
          </note>
          <note n="fd2fc441">
            Vad gäller poesidelen i Lgr 80, vill jag säga att om man hade
            tagit mer fasta på den ute i skolorna hade vi haft en bättre grundskola
            i dag än vi har. Den är bra, men den hade säkert varit bättre.
          </note>
          <note n="1adad83f">
            Anf. 219 INGER DAVIDSON (kds)
          </note>
          <note n="075f59c6">
            Fru talman! Jag vet inte om jag fick något svar på min fråga.
            Jag uppfattade i alla fall inte det.
          </note>
          <note n="8913e7c7">
            Jag vet sedan tidigare att ocialdemokraterna vill ha en sammanhållen
            högskola. Jag uttrycker det som att man vill pressa in alla i
            samma mall, och det tycker jag är beklagligt.
          </note>
          <note n="5af85651">
            Jag behöver bara gå till mina egna tre söner, som har samma mamma
            och samma pappa, för att konstatera att de inte passar in i samma
            mall. De behöver helt olika typer av utbildning. Jag skulle önska
            att vi vågade pröva litet olika system som faktiskt öppnar vägar
            för olika typer av studenter.
          </note>
          <note n="a77dbb0a">
            Visst får högskolan nya uppdrag i dag, men det är fortfarande
            en oerhört teoretisk och akademisk miljö, som tar sin ansats i
            det teoretiska. Vi behöver den utbildningen - självklart. Vi behöver
            förbättra den och få in fler studenter på den. Men vi behöver
            också en annan typ av utbildning.
          </note>
          <note n="5f747c89">
            Det hade varit så intressant att få pröva en yrkeshögskola av
            den här modellen, just för att få ett bevis för att det skulle
            bredda intagningen till högre utbildning.
          </note>
          <note n="8ff30c20">
            Anf. 220 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="c075dbdd">
            Fru talman! Jag tror inte att jag och Inger Davidson skiljer
            oss åt i viljan att få in en ny kategori elever i högre utbildning.
            Men jag tror att man klarar det inom nuvarande högskolas ram.
            Det är där vi skiljer oss åt.
          </note>
          <note n="00a9bec1">
            Anf. 221 BRITT-MARIE DANESTIG-
          </note>
          <note n="944087cd">
            OLOFSSON (v)
          </note>
          <note n="7412cde5">
            Fru talman! Jag vill fortsätta att fråga Majléne
          </note>
          <note n="37ca9aeb">
            Westerlund Panke om högskolan och huvudmannaskapet.
          </note>
          <note n="16fd86f8">
            I replikskiftena har det handlat om målet att förse arbetslivet
            med kompetent personal. Det är givetvis väldigt viktigt. Det har
            också handlat om att man skall undvika att lägga huvudmannaskapet
            på högskolan, med motiveringen att näringslivet är skeptiskt mot
            akademiskt utbildad personal. Men är det verkligen så? Har vi
            något belägg för att det förhåller sig så? I
          </note>
          <note n="0f1cde12">
            andra sammanhang skriker näringslivet efter just akademiskt utbildad
            personal. Man vill ha fler civilingenjörer och disputerade människor.
          </note>
          <note n="200721d9">
            Men var kommer studenten in? Utbildning kan man ju inte bara
            skapa för avnämarna av olika slag.
          </note>
          <note n="3bb5ad55">
            Det viktiga är att vi sätter studenten i centrum.
          </note>
          <note n="0b9ba2a6">
            Det är det som oroar mig när det gäller huvudmannaskapet. Den
            studerandes möjlighet till demokratiskt inflytande över sin utbildning
            försvåras i den mångfasetterade, eller vildvuxna, buketten, som
            vi vet väldigt lite om. Men det skulle underlätta om studenterna
            tillhörde en högskolekultur.
          </note>
          <note n="553b3cb9">
            Andreas Carlberg talade om tillgodoräknandet.
          </note>
          <note n="7c3639fc">
            Det är oerhört viktigt, liksom ekvivalensen när man ser på utbildningar
            internationellt. Var kommer den här utbildningen in? Hur kommer
            den att förhålla sig till andra utbildningar?
          </note>
          <note n="88493ac1">
            Det är fråga om studentens rättssäkerhet. Studenter måste få
            kräva en viss kontinuitet och förutsägbarhet när de går in i en
            så stor satsning som flera års studier innebär.
          </note>
          <note n="90462abb">
            Anf. 222 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="d4a49412">
            Fru talman! I det här fallet tror jag att även studentens intresse
            ligger i möjligheten att få den kompetens som näringslivet kräver.
            Det handlar om en samsyn och ett spel mellan två olika intressenter.
            Det kan väl inte vara så att studenten skaffar sig ett slags kompetens
            medan näringslivet kräver en helt annan? I stället behövs en samsyn
            på vilken kompetens behöver vi i framtiden.
          </note>
          <note n="b38462c9">
            Förhoppningen är att försöksverksamheten när den börjar lida
            mot sitt slut skall kunna ge oss mer kött på benen. Om vi låter
            utbildningen växa fram på det sätt som vi föreslår, tror vi att
            näringslivets behov av en ny kompetens kommer att styra innehållet
            i utbildningen och underlätta för studenten att få arbete inom
            det kompetensområde som växer fram.
          </note>
          <note n="8f135fba">
            Vi utgår ifrån att man när utbildningen skall permanentas också
            kommer att se till att studenternas inflytande på central nivå
            finns med i planeringen.
          </note>
          <note n="46244f9e">
            Studentens inflytande på det lokala planet finns med redan i
            det förslag som vi nu lägger fram. Varje lokal ledningsgrupp skall
            ju ta hänsyn till studenternas synpunkter på innehåll i och organisation
            av utbildningen.
          </note>
          <note n="c7fe88d1">
            Anf. 223 BRITT-MARIE DANESTIG-
          </note>
          <note n="944087cd">
            OLOFSSON (v)
          </note>
          <note n="e178c5a2">
            Fru talman! Jag blev inte helt lugnad av detta besked. Det känns
            nästan som om Majléne Westerlund
          </note>
          <note n="7afa82b0">
            Panke har en överdriven förhoppning om att just näringslivet
            har lösningen på framtidens behov.
          </note>
          <note n="6d80b53d">
            Jag tillåter mig faktiskt att betvivla det. Majléne
          </note>
          <note n="aa89887d">
            Westerlund Panke började med att säga att vi egentligen vet väldigt
            litet. Ja, vi vet väldigt litet, forskarna vet väldigt litet och
            näringslivet vet också väldigt litet om det framtida behovet.
            Men tillsammans kanske vi kan göra kvalificerade gissningar.
          </note>
          <note n="6f1c22e5">
            I det fallet håller jag med Gunnar Goude om att man saknar just
            en sådan analys som lyfter fram dessa aspekter och belyser problemet
            från olika håll.
          </note>
          <note n="e6dcc05e">
            Vi har talat mycket om näringslivet. Är det inte så att det är
            arbetslivet som är det intressanta? Utbildningen skall väl inte
            bara vända sig till det vi kallar näringslivet, utan också till
            den gemensamma sektorn för att förse den med kvalificerad personal?
          </note>
          <note n="2beec140">
            Anf. 224 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="d8e49cc8">
            Fru talman! Den här utbildningen skall vända sig till hela arbetsmarknaden.
            Jag vill i detta sammanhang säga att trycket på Organisationskommittén
            från olika regioner i vårt land redan i dag är enormt stort. Det
            är i alla fall för tillfället näringslivet som leder när det gäller
            att uttala vilja om att starta denna form av utbildning.
          </note>
          <note n="78dfca65">
            Anf. 225 GUNNAR GOUDE (mp)
          </note>
          <note n="fdb874dc">
            Fru talman! Jag tycker att det rätt tydligt framgår att högskolorna
            kommer att ha en central plats i den här försöksverksamheten.
            De har avsetts vara en tung bit i det hela. Jag skulle ändå vilja
            fråga Majléne
          </note>
          <note n="33c13dd5">
            Westerlund Panke om fortsättningen av det här.
          </note>
          <note n="9fd0de5c">
            Det här lilla försöket kan onekligen inte lösa det hela. Vi kan
            inte avvakta utfallet av detta försök innan en planering görs,
            och yrkesutbildningarna måste kunna spaltas upp efter behov av
            olika slag. En del yrkesutbildningar kräver specialutbildning
            med praktik under hela utbildningen. Andra är kombinationer av
            kurser, kanske på ett universitet. En tredje modell ser ut ungefär
            som den försöksverksamhet som är skisserad.
          </note>
          <note n="def1f81d">
            Den ena frågan är alltså hur denna planering kommer att ske.
            Den andra frågan gäller, helt kort, en utveckling av näringslivets
            och högskolans förmåga att börja ta ansvar för yrkesutbildningarna.
            Jag skulle vilja fråga hur detta kan kopplas till den problematik
            som vi har på gymnasiet. Vi står där med problemet arbetsplatsförlagd
            utbildning, i vilken näringslivet inte har kommit i gång.
          </note>
          <note n="5ea93e53">
            Det gäller här en förstärkning av den processen, och jag tycker
            att det skulle vara spännande att höra litet grand om hur en koppling
            här kan ske. Jag tror att detta är något som kan öppna samarbetet
            mellan utbildning och näringsliv.
          </note>
          <note n="4e42e351">
            Anf. 226 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="56c085ab">
            Fru talman! Den stora skillnaden mellan APU och det som vi här
            talar om, lärande i arbete, är att APU
          </note>
          <note n="4f0a1342">
            aldrig blir lärande i arbete. Det blir praktik. Man går ut till
            en arbetsplats som inte har särskilt mycket kontakt med utbildningsanordnaren,
            och där skall man på något sätt försöka omsätta sina teoretiska
            kunskaper i praktiken.
          </note>
          <note n="2a90f490">
            Vad vi här talar om är att en del av själva lärandet skall ligga
            ute på arbetsplatsen, dvs. att arbetsplatsen har direkt ansvar
            för att eleven eller studenten som kommer ut går framåt i sin
            kompetens, sitt kunnande och sin färdighet under den tid som man
            befinner sig ute i arbetslivet.
          </note>
          <note n="db56973d">
            Jag tror därför också att vi inte kommer att ha den här typen
            av problematik, eftersom förutsättningen för att den här utbildningen
            över huvud taget skall komma till stånd ju är att man har arbetslinjen
            med på vagnen redan från början. Har man inte det, blir det ingen
            utbildning.
          </note>
          <note n="4b630b94">
            Anf. 227 GUNNAR GOUDE (mp)
          </note>
          <note n="9b68cc3e">
            Fru talman! Jag kan inte alls hålla med om att
          </note>
          <note n="897cf5bd">
            APU skulle vara praktik, även om jag kan hålla med om att det
            blivit praktik. Vi kan erkänna att det är ett misslyckande. Det
            är ett tecken på att näringslivet ännu inte har vant sig vid tanken
            på att delta aktivt i utbildningen.
          </note>
          <note n="9d6f0691">
            Jag ser den här försöksverksamheten som ännu ett steg i rätt
            riktning. Näringslivet vaknar kanske bättre för att komma med,
            om det får sådana här små trevliga incitament. Men fortfarande
            kvarstår den stora frågan att vi måste ha en planerad yrkesutbildning
            i vårt land. Vi kan inte bara slänga ut en sådan här liten försöksverksamhet
            och hoppas att den om tre år skall ge oss små cues om hur det
            skall se ut.
          </note>
          <note n="a5f52c07">
            Planeringen innefattar också mycket mer än att fråga vad näringslivet
            behöver. En regering skall ha en styrande och framförhållande
            funktion när det gäller yrkesutbildningen i landet. Vi skall yrkesutbilda
            för framtiden. Det är en viktig aspekt på det hela.
          </note>
          <note n="5abe7792">
            Jag skulle alltså verkligen vilja efterlysa en ordentlig utredning
            om vilka typer av yrkesutbildningar som vi behöver, samtidigt
            som det här lilla försöket rullar vidare. Jag tycker att det lilla
            poetiska inslaget i den här försöksverksamheten passar bra, men
            man får ta till tyngre ord - kanske romanformen - för att klara
            den stora frågan om yrkesutbildningen i Sverige.
          </note>
          <note n="f03be5b9">
            Anf. 228 MAJLÉNE WESTERLUND
          </note>
          <note n="dc5d6df9">
            PANKE (s)
          </note>
          <note n="8fb46971">
            Fru talman! Den här försöksverksamheten skall pågå fram till
            1998, och förhoppningen är att vi 1998
          </note>
          <note n="964bade8">
            skall ha tillräckligt underlag för att diskutera en permanent
            organisation för kvalificerad yrkesutbildning.
          </note>
          <note n="49d6f41b">
            Jag tror att den yrkesutbildning som växer fram under den här
            försöksperioden väldigt mycket kommer att bli en praxissamling,
            innebärande att jag tror att det som händer under det första året
            blir mycket viktigt för hur utbildningen kommer att formas under
            de följande åren och även för hur permanentningen av utbildningen
            kommer att se ut.
          </note>
          <note n="3fb8dba0">
            Därför tror jag att det är väsentligt att brukarna och avnämarna
            tillsammans formar de olika utbildningar som här skall växa fram.
            Det är inte vi politiker som efter analys, undersökning osv. skall
            tala om hur de skall se ut.
          </note>
          <note n="cbde21d2">
            Jag tror alltså att den här utbildningen blir bäst av att få
            växa fram underifrån.
          </note>
          <note n="32667cb2">
            Överläggningen var härmed avslutad.
          </note>
          <note n="6d1a20b6">
            (Beslut skulle fattas den 8 maj.)
          </note>
          <note n="4b2deeac">
            12 § Överlåtelse av verksamheten vid Statens maskinprovningar
            till Sveriges Provnings- och
          </note>
          <note n="1a8753d7">
            Forskningsinstitut AB
          </note>
          <note n="f2f873c9">
            Föredrogs
          </note>
          <note n="4d343297">
            Jordbruksutskottets betänkande 1995/96:JoU20
          </note>
          <note n="d4f2d579">
            Överlåtelse av verksamheten vid Statens maskinprovningar till
            Sveriges Provnings- och Forskningsinstitut AB (prop. 1995/96:106)
          </note>
          <note n="291deb6a">
            Andre vice talmannen konstaterade att ingen talare var anmäld.
          </note>
          <note n="6d1a20b6">
            (Beslut skulle fattas den 8 maj.)
          </note>
          <note n="40d49246">
            13 § Vissa gruvfrågor
          </note>
          <note n="f2f873c9">
            Föredrogs
          </note>
          <note n="04c18784">
            Näringsutskottets betänkande 1995/96:NU15
          </note>
          <note n="0104e989">
            Vissa gruvfrågor
          </note>
          <note n="291deb6a">
            Andre vice talmannen konstaterade att ingen talare var anmäld.
          </note>
          <note n="6d1a20b6">
            (Beslut skulle fattas den 8 maj.)
          </note>
          <note n="9803f8f5">
            14 § Vissa konkurrens- och avregleringsfrågor
          </note>
          <note n="f2f873c9">
            Föredrogs
          </note>
          <note n="8a10b4aa">
            Näringsutskottets betänkande 1995/96:NU21
          </note>
          <note n="8d9359f9">
            Vissa konkurrens- och avregleringsfrågor
          </note>
          <note n="7dc1c715">
            Anf. 229 OLA KARLSSON (m)
          </note>
          <note n="58d4942b">
            Fru talman! Av deltagandet i kammaren att döma är vissa konkurrens-
            och avregleringsfrågor inte någon särskilt spännande materia.
            Det kan också tyckas litet torrt och tråkigt att tala om konkurrens
            och avreglering, men i själva verket handlar det om viktiga frågor.
          </note>
          <note n="3888b809">
            När vi ser på Sveriges konkurrenskraftiga och mest lyckosamma
            branscher kan vi konstatera att dessa har verkat i en mycket tuff
            internationell och inhemsk konkurrens. Lastbilsbranschen är kanske
            det bästa exemplet på detta. Vi kan också konstatera att många
            av våra problembranscher är branscher där vi har haft en begränsad
            konkurrens på hemmaplan, där vi har utestängt konkurrensen från
            omkringliggande länder och där vi med regleringar och detaljplaneringar
            försökt styra produktionen på olika sätt.
          </note>
          <note n="8958877b">
            Det har i Sverige funnits en övertro på det offentligas möjligheter
            att hitta effektiva och produktiva lösningar. Jag tycker att betänkande
            NU21 är ett bra exempel på de problem som vi möter i debatten.
            Vi skriver å ena sidan vackert om avregleringar och konkurrensutsättningar,
            medan vi å andra sidan i samma betänkanden möter krav på kommunala
            varuförsörjningsplaner.
          </note>
          <note n="8e2f74f8">
            Det finns nämligen på många håll i den politiska världen en övertro
            på den politiska organisationen, på att den kommunala organisationen
            är bäst på att förutse framtidens behov, en tro på att man blir
            en förståndig och kunnig konsument inte genom att köpa varor och
            tjänster utan genom att besätta en plats i en kommunal nämnd.
          </note>
          <note n="e364a3ae">
            På riksnivå tror man att man tar krafttag, visar handlingskraft
            och löser problem. Ja, man kan t.o.m.
          </note>
          <note n="d2438e49">
            på första maj stå och prata om att lösa problem genom att ålägga
            kommunerna att upprätta varuförsörjningsplaner.
          </note>
          <note n="8170aa9f">
            Resultatet blir så lätt att de befintliga aktörerna slåss för
            den befintliga strukturen. Det blir ICA och
          </note>
          <note n="f559fd38">
            Konsum som slåss om kvadratmetrarna när detaljplanerna skall
            läggas fast, och det finns gott om andra liknande exempel.
          </note>
          <note n="f196ad42">
            Tidigare krävdes att samhället skulle ta krafttag mot bostadsbristen,
            mot spekulationen och mot allt ont på bostadsfronten. Handlingskraften
            flödade.
          </note>
          <note n="f50e18c6">
            Retoriken nådde oanade höjder, och byråkratin och det politiska
            systemet blev havande och framfödde så småningom kravet på kommunala
            bostadsförsörjningsplaner. Resultatet minns jag från min tid som
            kommunpolitiker. Det var de kommunala bolagen,
          </note>
          <note n="548beedb">
            HSB och Riksbyggen som slogs om platser att bygga på. Den genomreglerade
            bostadssektorn drev fram höga produktionskostnader och mindre
            lyckade boendelösningar. Men vad spelade det för roll? De som
            byggde var ju försäkrade om uthyrning.
          </note>
          <note n="b79b7ebb">
            Detta är två exempel på regleringar som i dag är borta. De togs
            bort under den borgerliga regeringen.
          </note>
          <note n="a2f682ae">
            Men likt hydran, som skapar och framavlar nya huvuden allteftersom
            man hugger bort de gamla, sticker regleringsivrarna i dag fram
            sina nya krav på varuförsörjningsplaner.
          </note>
          <note n="8551cc26">
            Den borgerliga regeringen föreslog och genomförde ambitiösa och
            omfattande avregleringsarbeten.
          </note>
          <note n="4b73cb33">
            Man tillsatte en avregleringsdelegation och avskaffade en mängd
            regleringar. Man genomförde en radikal omläggning av konkurrenslagstiftningen
            för att stärka och förbättra konkurrensen i Sverige och därmed
            ge en EU-harmonisering. Tyvärr har ju den socialdemokratiska regeringen
            avvecklat Avregleringsdelegationen, trots att det fortfarande
            finns mycket att göra.
          </note>
          <note n="88797cae">
            Låt mig, fru talman, som ett exempel ta den lilla broschyr som
            företagarna producerade i december förra året. Den heter En julsaga
            med knorr. Den visar en livscykelanalys på julgrisen, sett ur
            ett paragrafperspektiv. I den konstaterar man att det är 1 165
          </note>
          <note n="18d9a451">
            lagar och paragrafer som reglerar uppfödningen av julgrisen.
            585 paragrafer reglerar resan med slaktbilen. Ytterligare 992
            paragrafer reglerar slakteriets hantering av lilla Nasse. 656
            paragrafer reglerar transporten till skinkfabriken. 1 265 paragrafer
            reglerar vidareförädlingen, och 1 093 paragrafer, slutligen, reglerar
            Nasses ankomst till butiken och hanteringen i butiken.
          </note>
          <note n="8e31fc9e">
            Sammantaget, fru talman, gör detta 6 412 paragrafer som reglerar
            Nasses väg till tallriken. Då är ändå inte de allmänna företagsreglerna
            med i uppräkningen. Detta är ändå en förbättring.
          </note>
          <note n="fbfcd31d">
            På min tid som svinskötare skulle man noggrant föra betäckningsstatistik
            för att till Statistiska Centralbyrån rapportera varje liten herdestund
            som galten hade åstadkommit i svinhuset. Det behöver man inte
            längre göra som grisskötare i dag.
          </note>
          <note n="a674a59f">
            Fru talman! Det är inte bara grisar som borde ledas till slaktbänken.
            En handlingskraftig regering med litet politisk vilja borde återupprätta
            en avregleringsdelegation och nacka en del av de paragrafer som
            vi möter. Regeringen borde leda en ström av detaljregler och paragrafer
            till kammaren för klubbning och avveckling.
          </note>
          <note n="8861bd75">
            Minst lika viktig som den här typen av avreglering är ett öppnande
            av den offentliga sektorn för privata initiativ. Det skulle ge
            en mängd småföretag möjlighet att utveckla och expandera inom
            områden som nu är stängda. Det skulle särskilt öppna kvinnors
            möjligheter till företagande.
          </note>
          <note n="a70e5cce">
            Fru talman! Sverige bör vara pådrivande i EU-
          </note>
          <note n="514932a7">
            arbetet för att avreglera monopolmarknaderna i Europa och öka
            konkurrensen. Det skulle ge konsumenterna lägre priser, och vi
            i de nationella parlamenten skulle kunna använda våra pengar till
            att ägna mer tid och resurser åt andra, väsentligare områden.
          </note>
          <note n="f9f212b8">
            Fru talman! Med detta vill jag yrka bifall till reservationen
            1 och i övrigt bifall till utskottets hemställan under mom. 3
            och 4.
          </note>
          <note n="64fe91d2">
            Anf. 230 MARIE GRANLUND (s)
          </note>
          <note n="b4431ea3">
            Fru talman! En väl fungerande konkurrens är inget mål i sig,
            utan det är ett redskap för att nå de samhälleliga mål som vi
            ställer upp till så låga kostnader och med så god kvalitet och
            tillgänglighet som är möjligt, eller helt enkelt att konsumenterna
            skall kunna få så bra och billiga varor som möjligt.
          </note>
          <note n="be5f4cb2">
            En väl fungerande konkurrens är nödvändig för att skapa tillräckligt
            omvandlingstryck i ekonomin. Ett starkt omvandlingstryck driver
            i sin tur på strukturomvandlingen i ekonomin, så att produktionsresurserna
            utnyttjas på effektivaste sätt.
          </note>
          <note n="348d211c">
            I Sverige har denna utveckling pågått kontinuerligt. Stora, mycket
            medvetna strukturförändringar har gjorts inom textil- och varvsindustrierna,
            för att ta några exempel. Den solidariska lönepolitiken har varit
            en annan viktig faktor som har bidragit till förändringarna.
          </note>
          <note n="b8acfb85">
            En av de viktigaste förutsättningarna för en god konkurrens är
            en stabil och sund ekonomi. Den omfattande budgetsaneringen som
            den socialdemokratiska regeringen genomfört och därmed den stärkta
            kronan kommer att förbättra konkurrensen ytterligare samt öka
            omvandlingstrycket. Detta kommer att ge bättre och starkare företag
            och mer avancerade produkter.
          </note>
          <note n="ae89260d">
            Men internationella jämförelser tyder på att konkurrensen ändå
            är svag i Sverige på vissa områden, särskilt i delar av tjänstesektorn.
            Det man brukar tala mest om är problemen med livsmedels- och byggindustrierna.
          </note>
          <note n="a7a1801f">
            Regeringen har därför tillsatt en rad olika utredningar som har
            till uppgift att öka konkurrenstrycket.
          </note>
          <note n="87cf904e">
            Privata, statliga och kooperativa företag skall konkurrera på
            likvärdiga villkor. Jag skall nämna några av de utredningar som
            har tillsatts.
          </note>
          <note n="7c023965">
            Tillämpningen av konkurrenslagstiftningen håller på att ses över.
            En ekobrottskommission har tillsatts.
          </note>
          <note n="d723beef">
            En översyn görs av konkurrenssituationen inom livsmedelssektorn,
            dels vad avser handeln, dels vad avser själva industrin. En arbetsgrupp
            har tillsatts som har till uppgift att se över gruppundantagen
            för kedjor i detaljhandeln. En parlamentarisk utredning har tillsatts
            för att granska bostadspolitiken, där en av uppgifterna är att
            se över konkurrenstrycket. Det statliga stödet till näringslivet
            undersöks av Företagsutredningen, som nu lämnar sitt betänkande.
            Utredningen har att överväga möjliga alternativ till det nuvarande
            finansiella stödet och att just se över eventuella konkurrenssnedvridningar.
          </note>
          <note n="fb2133a1">
            För ett litet land som Sverige är det av avgörande betydelse
            med en väl fungerande konkurrens också på internationell nivå.
            En sådan konkurrens inom den inre marknaden leder till att lägre
            priser kommer
          </note>
          <note n="ccd4c48d">
            Europas konsumenter och därmed självfallet också
          </note>
          <note n="3a1d54af">
            Sveriges konsumenter till del. Sverige är pådrivande i detta
            arbete. Den viktigaste åtgärden är att förbättra möjligheterna
            till tillträde till Europas marknader - att öppna dessa. Det gäller
            t.ex. teleområdet, där Sverige har öppnat sin marknad för utländska
            teleoperatörer, men där vi inte har möjlighet att komma in på
            alla marknader. På liknande sätt är det vad gäller elmarknaden.
            Vidare verkar vi för en reformering av EU:s gemensamma jordbrukspolitik.
            Vi driver på för att få till stånd en avveckling av varvsstödet
            till våra konkurrentländer för att samma regler skall gälla som
            i
          </note>
          <note n="dc0a8178">
            Sverige, där vi har avvecklat varvsstödet.
          </note>
          <note n="a51da787">
            Fru talman! Det är viktigt att kontinuerligt se över formerna
            för statens styrning. Många regler som finns är inte till för
            sin egen skull, utan de syftar till att uppnå viktiga samhällsmål
            rörande t.ex. hälsa och miljö. Självklart måste man hela tiden
            granska reglerna för att undanröja byråkrati som i onödan sänker
            konkurrenstrycket.
          </note>
          <note n="f1fe76cc">
            Redan på 80-talet startade regeringen ett program för god regelkvalitet.
            Senare infördes också krav på att myndigheterna skall analysera
            konsekvenserna av sina regler. Regeringen fortsätter nu det arbete.
            Man ser över företagens uppgiftslämnande i syfte att åstadkomma
            förenklingar. Regelgranskningar sker kontinuerligt, och av den
            anledningen behövs det inte någon speciell delegation. Detta sker
            ändå.
          </note>
          <note n="e2108ff9">
            I betydande omfattning ersätts nu de nationella uppgiftsinsamlingarna
            av sådana som krävs till följd av att vi är medlemmar i EU. Departementen
            arbetar med en systematisk genomgång av de regler som berör företagen.
            Så det är verkligen mycket på gång.
          </note>
          <note n="3b2d7382">
            Det viktigaste i detta arbete är att motverka att de mindre företagen
            missgynnas i förhållande till de större och mer resursstarka.
            Konkret information inhämtas nu om enskilda reglers effekter på
            marknaden. Detta sker i nära samarbete i med näringslivets organisationer
            och med arbetsmarknadens parter.
          </note>
          <note n="8abec500">
            Under beredning är dessutom ytterligare åtgärder av generell
            karaktär. Områden som särskilt kommer att beaktas är sjukrapportering
            till försäkringskassorna och uppgiftsinsamling i samband med miljö-
            och livsmedelskontroller.
          </note>
          <note n="ad552d30">
            Fru talman! Det är bara att konstatera att vi har olika syn på
            den offentliga sektorn. Vi har inte en så dogmatisk syn som Moderaterna,
            som vill privatisera för privatiserandets egen skull. För oss
            är det inte de enskilda företagen som är viktigast, utan det är
            medborgarna. Det handlar om hur man använder de skattemedel vi
            får in på ett så bra sätt som möjligt för medborgarna.
          </note>
          <note n="1fb65b17">
            Ibland kan det vara bra med privatdrift, att man lägger ut på
            entreprenad, ibland kan kommuner, landsting eller stat sköta det
            bäst. Jag kommer själv från en kommun, Malmö, där mer eller mindre
            all teknisk verksamhet är utlagd på entreprenad. En del av verksamheten
            är privatiserad.
          </note>
          <note n="dc193bbc">
            En del av dessa förändringar har skett i total politisk enighet.
            Men det har också faktiskt varit så att en del verksamheter har
            privatiserats trots att det visade sig att de var billigare i
            kommunal drift. Det kan väl inte vara rimligt?
          </note>
          <note n="8b17aa9d">
            Jag yrkar bifall till hemställan i betänkandet och avslag på
            reservationerna. Jag vill också säga att det är märkligt, men
            ändå glädjande, att vi i alla fall fick skinka till jul.
          </note>
          <note n="d67b1845">
            Anf. 231 OLA KARLSSON (m)
          </note>
          <note n="b9103aaa">
            Fru talman! Marie Granlund tog upp två exempel på branscher där
            vi har låg konkurrenskraft. Det handlar om livsmedelsindustrin
            och om byggindustrin. Det är ingen tillfällighet att det just
            är den typen av branscher som har låg konkurrenskraft. Det är
            fråga om branscher som har varit väldigt skyddade från utländsk
            konkurrens och som också har varit mycket hårt reglerade inom
            Sverige.
          </note>
          <note n="353869a0">
            Jag tror att det är väldigt bra att vi har öppnat upp för konkurrens
            utifrån. Jag tror också att det är bra att vi har avvecklat många
            av regleringarna.
          </note>
          <note n="991d74b5">
            Jag börjar förstå att den socialdemokratiska regeringen åtminstone
            är för förbättrad konkurrens när det gäller utredningsväsendet.
            Med tanke på hur många utredningar som har tillsatts, blir det
            väl konkurrens om sekreterar- och ordförandeposter i utredningsväsendet.
            Jag tror att det vore väldigt värdefullt om vi också kunde få
            se litet resultat, litet handlingskraft och litet aktiviteter
            från regeringen som inte bara går ut på att tillsätta fler utredningar
            och fler utredare.
          </note>
          <note n="64aac1bc">
            Det är inte fler utredningar vi behöver. Det är mer handlande.
          </note>
          <note n="ea0e8585">
            Anf. 232 MARIE GRANLUND (s)
          </note>
          <note n="ee25faf1">
            Fru talman! Jag kan hålla med om att det är tråkigt att man måste
            tillsätta en massa utredningar. Men det kan ju också bero på att
            de som har suttit vid makten tidigare inte har gjort så mycket
            på det området. Även en moderat borde kanske någon gång erkänna
            för sig själv att det under de senaste 20 åren har varit borgerliga
            regeringar under 9 år. Så man har haft en viss möjlighet att påverka.
          </note>
          <note n="2c915365">
            Jag skulle vilja ställa en fråga till Ola Karlsson.
          </note>
          <note n="d3a6011c">
            Det gäller hur ni ser på detta med att privatisera för privatiserandets
            egen skull. Är det rimligt att man privatiserar offentlig sektor
            bara för att det skall privatiseras, när det faktiskt på olika
            sätt visar sig att kommunerna och den offentliga sektorn driver
            verksamheten billigare?
          </note>
          <note n="73d70c2b">
            Anf. 233 OLA KARLSSON (m)
          </note>
          <note n="23f273ec">
            Fru talman! Jag tror att det är väldigt bra att öppna upp den
            offentliga sektorn för konkurrens. Där har vi några av de riktigt
            stora rationaliserings- och besparingspotentialerna i det här
            landet; att kunna rationalisera och effektivisera i den offentliga
            sektorn. Jag tror att privatiserandet är en mycket viktig bit
            i det sammanhanget.
          </note>
          <note n="52995086">
            En av de lärdomar vi borde dra av de gångna åren är att system
            med kommunalt ägda bolag, kommunal verksamhet i egen regi och
            statligt ägda bolag ofta leder till resursslöseri och till att
            man inte är, och inte blir, så effektiv som man borde vara.
          </note>
          <note n="4627088a">
            Jag tror, som svar på frågan, att privatisering är ett mycket
            bra sätt att öppna konkurrensen och tvinga fram ökad effektivitet.
          </note>
          <note n="167872d3">
            Anf. 234 MARIE GRANLUND (s)
          </note>
          <note n="251c812d">
            Fru talman! Jag tycker att det var ett ganska bra svar av Ola
            Karlsson. Det skall vara privat för att det skall vara privat.
            Jag är ganska övertygad om att det finns många kommuner på många
            olika håll som har begått misstag på det sätt som du säger. Kommunal
            verksamhet missköts tyvärr ibland.
          </note>
          <note n="edaaff3c">
            Men det blir inte bättre av att man missköter den privata verksamheten
            på samma sätt och av att man lägger ut allt bara för att det skall
            läggas ut. Vi socialdemokrater har en annan inställning. Vi prövar
            varje objekt och varje verksamhet för sig för att se vad som är
            bäst för medborgarna och för konsumenterna. Vi ser vad som är
            billigast, vad som är mest tillgängligt och vad som har den bästa
            kvaliteten. Det är det som skall avgöra. Vi har inte någon dogmatisk
            syn på denna verksamhet.
          </note>
          <note n="32667cb2">
            Överläggningen var härmed avslutad.
          </note>
          <note n="6d1a20b6">
            (Beslut skulle fattas den 8 maj.)
          </note>
          <note n="7be07be3">
            15 § Godkännande av 1995 års internationella naturgummiavtal
          </note>
          <note n="f2f873c9">
            Föredrogs
          </note>
          <note n="167770a4">
            Näringsutskottets betänkande 1995/96:NU22
          </note>
          <note n="46b2b37b">
            Godkännande av 1995 års internationella naturgummiavtal (prop.
            1995/96:135)
          </note>
          <note n="291deb6a">
            Andre vice talmannen konstaterade att ingen talare var anmäld.
          </note>
          <note n="6d1a20b6">
            (Beslut skulle fattas den 8 maj.)
          </note>
          <note n="3f01bea6">
            16 § Bordläggning
          </note>
          <note n="bdaa2404">
            Anmäldes och bordlades
          </note>
          <note n="dc19a80b">
            Proposition
          </note>
          <note n="d7d7d860">
            1995/96:205 Förbud mot innehav av destillationsapparater m.m.
          </note>
          <note n="290cabc9">
            Motioner
          </note>
          <note n="a91ea186">
            med anledning av prop. 1995/96:152 Beskattning av förmån av utbildning
            och andra åtgärder vid personalavveckling, m.m.
          </note>
          <note n="6ec594c6">
            1995/96:Sk33 av Bo Lundgren m.fl. (m)
          </note>
          <note n="ff35d9f6">
            1995/96:Sk34 av Michael Stjernström m.fl. (kds)
          </note>
          <note n="6c2cd6ad">
            1995/96:Sk35 av Isa Halvarsson och Karin Pilsäter
          </note>
          <note n="814e7634">
            (fp)
          </note>
          <note n="cf8f2b58">
            med anledning av prop. 1995/96:166 Tullens befogenheter vid den
            inre gränsen
          </note>
          <note n="2460b2ce">
            1995/96:Sk36 av Gun Hellsvik m.fl. (m)
          </note>
          <note n="af2838b7">
            1995/96:Sk37 av Thomas Julin och Ronny Korsberg
          </note>
          <note n="7d90a4aa">
            (mp)
          </note>
          <note n="fbb4fd29">
            med anledning av prop. 1995/96:168 Inkomstskatteregler m.m. med
            anledning av ändrade bestämmelser om aktiekapitalets storlek
          </note>
          <note n="0dae7b48">
            1995/96:Sk38 av Inga-Britt Johansson m.fl. (s)
          </note>
          <note n="a7d6a2cb">
            med anledning av prop. 1995/96:171 En sjätte AP-
          </note>
          <note n="8d4d45ec">
            fondstyrelse m.m.
          </note>
          <note n="836e2edb">
            1995/96:N36 av Carl Bildt m.fl. (m)
          </note>
          <note n="ec401937">
            1995/96:N37 av Göran Hägglund m.fl. (kds)
          </note>
          <note n="7edd83b8">
            1995/96:N38 av tredje vice talman Christer Eirefelt m.fl. (fp)
          </note>
          <note n="c7d83aaf">
            med anledning av prop. 1995/96:174 Producentansvar för uttjänta
            bilar, m.m.
          </note>
          <note n="e2e39432">
            1995/96:Jo20 av Dan Ericsson och Mats Odell (kds)
          </note>
          <note n="ad68919f">
            1995/96:Jo21 av Lennart Brunander m.fl. (c)
          </note>
          <note n="f866811c">
            1995/96:Jo22 av Göte Jonsson m.fl. (m)
          </note>
          <note n="11c7f7dc">
            med anledning av förs. 1995/96:RFK6 Riksdagens förvaltningskontors
            förslag om ytterligare anslag på tilläggsbudget till statsbudgeten
            för budgetåret
          </note>
          <note n="6b11b13b">
            1995/96
          </note>
          <note n="6ce95d7c">
            1995/96:K36 av Tom Heyman (m)
          </note>
          <note n="2de96cda">
            1995/96:K37 av Mikael Odenberg och Sten Tolgfors
          </note>
          <note n="5f772081">
            (m)
          </note>
          <note n="b4ce79ce">
            17 § Anmälan om interpellationer
          </note>
          <note n="d22d37a4">
            Anmäldes att följande interpellationer framställts
          </note>
          <note n="91c416be">
            den 30 april
          </note>
          <note n="83e5ca65">
            1995/96:194 av Birger Schlaug (mp) till statsrådet
          </note>
          <note n="9ffe2d77">
            Leif Pagrotsky
          </note>
          <note n="15db242a">
            Kockums vapenaffär med Thailand
          </note>
          <note n="5cd02beb">
            1995/96:195 av Annika Nordgren (mp) till försvarsministern
          </note>
          <note n="15db242a">
            Kockums vapenaffär med Thailand
          </note>
          <note n="39c19418">
            Interpellationerna redovisas i bilaga som fogas till riksdagens
            snabbprotokoll tisdagen den 7 maj.
          </note>
          <note n="12f7c84a">
            18 § Anmälan om skriftlig fråga
          </note>
          <note n="d7fb7108">
            Anmäldes att följande skriftliga fråga framställts
          </note>
          <note n="91c416be">
            den 30 april
          </note>
          <note n="51d6cb6b">
            1995/96:413 av Birger Schlaug (mp) till jordbruksministern
          </note>
          <note n="07a46d76">
            Verksamheten på Wången
          </note>
          <note n="8a72b10b">
            Frågan redovisas i bilaga som fogas till riksdagens snabbprotokoll
            tisdagen den 7 maj.
          </note>
          <note n="e27abfb7">
            19 § Anmälan om svar på skriftliga frågor
          </note>
          <note n="b41d4a93">
            Anmäldes att följande svar på skriftliga frågor inkommit
          </note>
          <note n="c6607c58">
            den 2 maj
          </note>
          <note n="9dc09d99">
            1995/96:382 av Carina Hägg (s) till kommunikationsministern
          </note>
          <note n="ebe78d73">
            Distanstolkning
          </note>
          <note n="24bde072">
            1995/96:383 av Carina Hägg (s) till statsrådet Björn von Sydow
          </note>
          <note n="dfc7c6b5">
            Europeiska Utvecklingsfonden
          </note>
          <note n="45681722">
            1995/96:395 av Jan Backman (m) till arbetsmarknadsministern
          </note>
          <note n="24e8006c">
            De s.k. datorteken
          </note>
          <note n="2d28512b">
            1995/96:398 av Carina Hägg (s) till kulturministern
          </note>
          <note n="4922ef78">
            Konstnärlig utsmyckning i Sverige och EU
          </note>
          <note n="7a38ac2e">
            1995/96:400 av Carina Hägg (s) till utrikesministern
          </note>
          <note n="1866ae68">
            Rättshjälp i utlandet till svensk medborgare
          </note>
          <note n="4114f049">
            1995/96:401 av Alice Åström (v) till statsrådet Pierre
          </note>
          <note n="941306d4">
            Schori
          </note>
          <note n="14b6827a">
            Svenskt medborgarskap
          </note>
          <note n="4327dd6b">
            1995/96:402 av Per Lager (mp) till jordbruksministern
          </note>
          <note n="f08e8cbc">
            Ersättningen för rovdjursrivna renar
          </note>
          <note n="7e26e86b">
            1995/96:403 av Sivert Carlsson (c) till kommunikationsministern
          </note>
          <note n="496150cd">
            Oljeutsläpp i Östersjön
          </note>
          <note n="f2d8cca4">
            1995/96:404 av Per Lager (mp) till miljöministern
          </note>
          <note n="971ce964">
            Miljöförorenande transporter
          </note>
          <note n="876bf21f">
            1995/96:405 av Lennart Klockare (s) till arbetsmarknadsministern
          </note>
          <note n="1c5a50a3">
            Ansvar för rehabilitering
          </note>
          <note n="d0ca60c2">
            1995/96:406 av Agneta Ringman (s) till finansministern
          </note>
          <note n="4c9f12b2">
            Reklamskattemedel
          </note>
          <note n="5c4916c4">
            1995/96:407 av Maggi Mikaelsson (v) till näringsministern
          </note>
          <note n="4f0581f9">
            AssiDomäns utförsäljning av skogsmark
          </note>
          <note n="7b4b3c7c">
            1995/96:409 av Lena Klevenås (s) till utrikesministern
          </note>
          <note n="c08e9b7e">
            Mänskliga rättigheter i Pakistan
          </note>
          <note n="fb7df324">
            1995/96:410 av Gudrun Lindvall (mp) till jordbruksministern
          </note>
          <note n="dc5aed56">
            Stöd till pälsdjursuppfödning
          </note>
          <note n="5616c038">
            Svaren redovisas i bilaga som fogas till riksdagens snabbprotokoll
            tisdagen den 7 maj.
          </note>
          <note n="3d91703c">
            20 § Kammaren åtskildes kl. 22.08.
          </note>
          <note n="cfba382a">
            Förhandlingarna leddes
          </note>
          <note n="8e0730bb">
            av talmannen från sammanträdets början t.o.m. 6 §
          </note>
          <note n="d8b30f89">
            anf. 40,
          </note>
          <note n="c6e82c76">
            av förste vice talmannen därefter t.o.m. 8 § anf. 135
          </note>
          <note n="5b167f0d">
            (delvis),
          </note>
          <note n="c8331a0e">
            av andre vice talmannen därefter till ajourneringen kl.
          </note>
          <note n="f4021874">
            17.57,
          </note>
          <note n="84bfb928">
            av tredje vice talmannen därefter t.o.m. 10 § anf. 188
          </note>
          <note n="63567e08">
            (delvis) och
          </note>
          <note n="d933f3c2">
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
