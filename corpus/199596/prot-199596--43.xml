<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--43</head>
          <docDate when="1995">1995</docDate>
        </div>
      </front>
      <body>
        <div>
          <note n="77c03172">
            Det justerade protokollet beräknas utkomma om 3 veckor
          </note>
          <note n="4689bc42"/>
          <note n="6a2c76d2">
            _________________________________________________________________________
          </note>
          <note n="e50ae1d5">
            Meddelande om aktuell debatt
          </note>
          <note n="b7537867">
            Anf. 1 TALMANNEN
          </note>
          <note n="af3b10f4">
            Jag får anmäla att Miljöpartiets riksdagsgrupp framställt önskemål
            om aktuell debatt om flyktingpolitiken.
          </note>
          <note n="7b8e66c9">
            Jag har beslutat att sådan debatt skall anordnas fredagen den
            26 januari kl. 9.00.
          </note>
          <note n="42aed557">
            1 § Ledighet
          </note>
          <note n="a29d763f">
            Talmannen meddelade att Birgitta Hambraeus (c)
          </note>
          <note n="354615f8">
            ansökt om sjukledighet under tiden den 29 januari -
          </note>
          <note n="f1fb1a16">
            den 29 februari.
          </note>
          <note n="9fe49761">
            Kammaren biföll denna ansökan.
          </note>
          <note n="a77845db">
            Talmannen meddelade att Kenneth Johansson (c)
          </note>
          <note n="1a724f1e">
            skulle tjänstgöra som ersättare för Birgitta Hambraeus.
          </note>
          <note n="0e17a44c">
            2 § Svar på fråga 1995/96:231 om stimulans att söka arbete
          </note>
          <note n="cec61df1">
            Anf. 2 Arbetsmarknadsminister ANDERS
          </note>
          <note n="c02fb319">
            SUNDSTRÖM (s)
          </note>
          <note n="45a57ae1">
            Fru talman! Margareta E Nordenvall har frågat mig vilka åtgärder
            som bör vidtas för att stimulera arbetslösa till ett aktivt arbetssökande.
            Hon citerar experter som tycker att 75 % är en för hög nivå på
            arbetslöshetsersättningen eftersom de arbetslösa då inte skulle
            ha motiv nog för att aktivt söka jobb.
          </note>
          <note n="a6464e8f">
            Den sänkning av ersättningsnivån från 80 % till
          </note>
          <note n="5764cd02">
            75 % som gäller från årsskiftet har gjorts av statsfinansiella
            skäl, inte för att jaga på de arbetslösa.
          </note>
          <note n="ff39659c">
            Verkligheten är i dag att det finns långt fler människor utan
            jobb än det finns tillgång till lediga jobb.
          </note>
          <note n="e89a86ac">
            Det blir många som en tid aktivt sökt arbete smärtsamt medvetna
            om. Jag tror att det är angeläget att inte skjuta skulden för
            arbetslösheten på de arbetslösa.
          </note>
          <note n="d46165fe">
            Det stora problemet är att det inte finns arbete åt alla.
          </note>
          <note n="6c3fe23d">
            I första hand inriktas alltså regeringens åtgärder på att skapa
            förutsättningar för nya jobb. Dessutom skall vi stötta, motivera
            och inspirera de arbetslösa till aktivt arbetssökande genom platsförmedling,
            yrkesvägledning och möjlighet till praktik och utbildning.
          </note>
          <note n="652ec46a">
            Regeringen har givit AMS möjlighet att använda
          </note>
          <note n="e49419c4">
            900 miljoner kronor för att anställa fler arbetsförmedlare. Rekrytering
            och utbildning av dessa är i full gång. Det har nämligen visat
            sig att platsförmedling och vägledning är bland de mest effektiva
            åtgärderna för att rusta de arbetslösa för nya jobb.
          </note>
          <note n="887bdd86">
            Anf. 3 MARGARETA E
          </note>
          <note n="09b531c8">
            NORDENVALL (m)
          </note>
          <note n="2d606a42">
            Fru talman! Jag vill börja med att tacka statsrådet för svaret
            på min fråga. Jag vill självklart inte lägga skulden på de arbetslösa.
            Det är vi politiker som verkligen har ansvar för arbetsmarknadspolitiken.
          </note>
          <note n="3283a708">
            För drygt två år sedan gick Sverige ur en lågkonjunktur med ca
            12 % arbetslöshet. Socialdemokraterna vann över de borgerliga
            i valet 1994 med löftet att minska arbetslösheten. I dag, ett
            och ett halvt år senare, är 12,8 % arbetslösa, detta trots en
            rekordstark högkonjunktur i industrin. Av löftet blev intet. De
            strukturella reformer som behövs i arbetsmarknadspolitiken har
            inte vidtagits.
          </note>
          <note n="0f48b17b">
            Nu kommer en ny Perssonplan med nya löften.
          </note>
          <note n="4427993d">
            Med mer utbildning och högre skatter skall den öppna arbetslösheten
            sjunka till 4 % till år 2000. Hur skall en politik som misslyckats
            i en högkonjunktur ge resultat i en lågkonjunktur? Att enbart
            tala om den öppna arbetslösheten är dessutom att lura sig själv,
            och man riskerar att det blir en lek med siffror. Om 100 000
          </note>
          <note n="74bc7ddb">
            arbetslösa börjar en utbildning är de inte längre arbetslösa
            enligt statistiken. Målet måste vara att minska den totala arbetslösheten,
            och då krävs en målinriktad utbildning i rätt sektorer.
          </note>
          <note n="3b2e29f1">
            Cirka en miljon människor står i dag utanför arbetsmarknaden.
            Höga ersättningar i social- och arbetslöshetsförsäkringar har
            minskat incitamentet att söka nytt jobb, och regelbundet framkommer
            det att höga ersättningar betalas ut till personer som arbetar
            svart.
          </note>
          <note n="c850cc20">
            Trots detta väljer socialdemokraterna att diskutera en höjning
            av arbetslöshetsförsäkringen till 90 %. I dag kostar arbetslösheten
            totalt närmare 100 miljarder.
          </note>
          <note n="6c666c07">
            Hur skall man finansiera en höjning av ersättningen?
          </note>
          <note n="5a7101f7">
            Hur skall man motivera de som inte har lust att jobba att söka
            jobb?
          </note>
          <note n="6068059e">
            Statsrådet erkänner att dagens stora problem är bristen på arbete.
            Men vore det då inte bättre att statsrådet använder sin energi
            och sina pengar till att reformera arbetsmarknadspolitiken så
            att fler nya jobb skapas i stället för att genom höjda ersättningar
            ytterligare permanenta arbetslösheten?
          </note>
          <note n="7688492a">
            Anf. 4 TALMANNEN
          </note>
          <note n="6bb789ea">
            Innan arbetsmarknadsministern får ordet vill jag erinra om att
            det inte är tillåtet att i plenisalen ha med sig mobiltelefoner,
            personsökare och annat som kan störa debatten.
          </note>
          <note n="f3d4dd31">
            Anf. 5 Arbetsmarknadsminister ANDERS
          </note>
          <note n="c02fb319">
            SUNDSTRÖM (s)
          </note>
          <note n="f457b678">
            Fru talman! Jag skall börja med frågan om sambandet mellan hög
            arbetslöshet och hög ersättningsnivå.
          </note>
          <note n="3ac4a6a2">
            Det är ingen tvekan om att Margareta E Nordenvall i sin fråga
            insinuerar att arbetslösheten har ett samband med hög ersättningsnivå.
            Det är också vad hon sade i sitt anförande.
          </note>
          <note n="308a2920">
            1990 hade Sverige kanske världens högsta sysselsättningsnivå,
            och vi hade också en ersättningsnivå i våra socialförsäkringssystem
            på minst 90 % av inkomsten. Det om något visar väl att om det
            bara finns efterfrågan på arbete så finns det också människor
            som vill ta jobben. Viljan och förmågan att arbeta är större i
            Sverige än i nästan något annat land i världen.
          </note>
          <note n="2ad14e96">
            När vi har haft god efterfrågan på jobb har det, även med mycket
            höga ersättningsnivåer, funnits människor som har varit beredda
            att pröva nya yrken och nya branscher i nya orter. Jag vill alltså
            å det bestämdaste avfärda alla resonemang om att arbetslösheten
            är ett resultat av att folk inte har tillräckligt med incitament
            för att söka jobb.
          </note>
          <note n="83db4de9">
            I Margareta E Nordenvalls eget valdistrikt, Stockholms län, finns
            det 65 475 öppet arbetslösa och 9 751
          </note>
          <note n="65fb9d7e">
            lediga jobb. Ändå är det ganska bra ställt i det länet.
          </note>
          <note n="e1678400">
            Att tro att det är sambandet mellan arbetslöshet och ersättningsnivåer
            som är bekymret i Stockholms län, det tycker jag faktiskt är ganska
            naivt.
          </note>
          <note n="d4ff5e89">
            Därför har regeringens politik inriktats på att skapa efterfrågan.
            Vi hade i fjol en exempellöst bra tillväxt. En del ekonomer redovisade
            en tillväxt på över
          </note>
          <note n="8bca42c7">
            4 % för 1995.
          </note>
          <note n="53a6aa1c">
            Anf. 6 MARGARETA E
          </note>
          <note n="09b531c8">
            NORDENVALL (m)
          </note>
          <note n="4672239b">
            Fru talman! Anders Sundström börjar med att hänvisa till 1990.
            Ja, den öppna arbetslösheten var då låg. Men hur många människor
            fanns det i arbetsmarknadspolitiska åtgärder? Jag vill tala om
            den totala arbetslösheten och inte, som Göran Persson gör, satsa
            på att sänka den öppna arbetslösheten. Det är den totala arbetslösheten
            vi skall tala om, och det är den vi skall sänka.
          </note>
          <note n="05bb9a88">
            Anders Sundström säger också att jag är naiv.
          </note>
          <note n="49bea568">
            Tack ock lov känner jag att jag är i gott sällskap. Det finns
            flera kända forskare - Layard, Ackum Agell m.fl. - som faktiskt
            har påvisat att det finns ett samband när det gäller hur lång
            tid arbetslösheten varar.
          </note>
          <note n="1cdbe258">
            Om man besöker Försäkringskassan för att se hur det fungerar
            kan man också få höra ett och annat. Tack och lov tror jag ändå
            att det är ett fåtal som arbetar svart samtidigt som de uppbär
            arbetslöshetsersättning.
          </note>
          <note n="1779be6f">
            Jag vill fråga statsrådet om han vet hur många det är som uppbär
            arbetslöshetsersättning samtidigt som de arbetar.
          </note>
          <note n="28fbecb6">
            Anf. 7 Arbetsmarknadsminister ANDERS
          </note>
          <note n="c02fb319">
            SUNDSTRÖM (s)
          </note>
          <note n="600c1816">
            Fru talman! Margareta E Nordenvall återkommer till resonemanget,
            att det stora problemet när det gäller arbetslösheten är att ersättningsnivåerna
            är för höga och att viljan att ta ett arbete därmed är för svag.
          </note>
          <note n="ac701749">
            Hon hänvisar också till Ackum Agell. Jag tycker att
          </note>
          <note n="4f06dd41">
            Margareta E Nordenvall skall resonera med den forskaren. Jag
            är rätt övertygad om vilket besked hon kommer att få. Det finns
            ingen seriös arbetsmarknadsforskare, inte i Sverige i varje fall,
            som säger att arbetslösheten är ett resultat av de höga ersättningsnivåerna.
          </note>
          <note n="df3ec443">
            Det finns en och annan ekonomisk forskare, inom det ekonomisk-politiska
            området, som kan föra sådana resonemang, men ingen som specialiserat
            sig på arbetsmarknadsforskning. Arbetslösheten är ett resultat
            av svag efterfrågan, och jag tycker faktiskt att det är allvarligt
            när man för fram sådana här mot de arbetslösa såväl hotfulla som
            förnedrande påståenden som att det skulle vara de höga ersättningsnivåerna
            som är orsak till arbetslösheten.
          </note>
          <note n="21f207eb">
            Anf. 8 MARGARETA E
          </note>
          <note n="09b531c8">
            NORDENVALL (m)
          </note>
          <note n="893bbd3b">
            Fru talman! En del av arbetslösheten beror på att det inte alltid
            finns incitament att söka arbete. En annan del av arbetslösheten
            beror på den arbetsmarknadspolitik som regeringen bedriver.
          </note>
          <note n="6e05d9d0">
            Det jag påtalade var att man under en högkonjunktur icke har
            lyckats påvisa ett enda nytt arbete totalt sett. Vi har i dag
            en arbetslöshet på 12,8 %; den var
          </note>
          <note n="cc311129">
            12 % för två år sedan. Detta tycker jag är anmärkningsvärt, och
            jag skulle ånyo vilja fråga: Är det inte bättre att arbetsmarknadsministern
            ägnar sig åt att ta fram en arbetsmarknadspolitik som leder till
            nya arbeten?
          </note>
          <note n="61162615">
            Avslutningsvis vill jag säga att arbetsmarknadsministern - snart
            kan vi kanske litet skämtsamt säga arbetslöshetsministern - väl
            måste ha litet nya idéer om hur arbetslösheten skall minskas.
            Den senast föreslagna Perssonplanen kan ju bara ses som ett sätt
            att använda skattemedel till att få frid i partiet och att permanenta
            arbetslösheten. Den utlovade julklappssäcken kommer bara att innehålla
            tomma paket. Hur skall man betala den höjda ersättningen?
          </note>
          <note n="9a137350">
            Anf. 9 Arbetsmarknadsminister ANDERS
          </note>
          <note n="c02fb319">
            SUNDSTRÖM (s)
          </note>
          <note n="eb8f1814">
            Fru talman! Jag tror att vi rätt övertygande här har kunnat konstatera
            att sambandet mellan arbetslöshet och ersättningsnivåer inte är
            det som Margareta E
          </note>
          <note n="74067efc">
            Nordenvall beskriver. Arbetslösheten är ett resultat av för svag
            efterfrågan.
          </note>
          <note n="4e3aea7d">
            Vad har då regeringen gjort? Regeringen har ägnat mycket tid
            åt att försöka få ordning på statens finanser. Detta har varit
            rätt framgångsrikt, och tillväxten har varit stark i framför allt
            den exportledda industrin.
          </note>
          <note n="ab746bfe">
            Den sammanlagda sysselsättningsuppgången under
          </note>
          <note n="88e25476">
            1995 jämfört med 1994 är 61 000 jobb. Det är mer än någon sysselsättningsökning
            under 70- och 80-talet, med undantag för åren 1988 och 1989. Att
            regeringen skulle ha suttit overksam är alltså inte en korrekt
            beskrivning. Det här är en mycket kraftig sysselsättningsuppgång.
          </note>
          <note n="90f7f527">
            Men det är klart, om man tar över sedan det försvunnit 590 000
            jobb på knappt fyra år är det inte så enkelt att åstadkomma våldsamma
            lyft. Kan vi dock hålla den takt vi höll 1995 har vi en väldigt
            bra sysselsättningsökning i Sverige, och det är resultatet av
            stimulans och efterfrågan - inte av piska mot de arbetslösa.
          </note>
          <note n="0b3ee690">
            Anf. 10 MARGARETA E
          </note>
          <note n="09b531c8">
            NORDENVALL (m)
          </note>
          <note n="c76cc566">
            Fru talman! Nu berömmer sig Anders Sundström igen för att ha
            tagit över från den borgerliga regeringen och säger att det är
            den nuvarande regeringen som har löst problemen med sysselsättningen.
            Men det vi såg i slutet av 80-talet och början av 90-talet var
            ett resultat av den socialdemokratiska politik som har drivits
            i över två decennier, där man i stort har använt den offentliga
            sektorn för sysselsättningspolitik. När man sedan av ekonomiska
            skäl tvingas banta den offentliga sektorn ser vi resultatet. Att
            säga att vi har orsakat arbetslösheten är alltså helt fel.
          </note>
          <note n="5631349b">
            Anf. 11 Arbetsmarknadsminister ANDERS
          </note>
          <note n="c02fb319">
            SUNDSTRÖM (s)
          </note>
          <note n="1c2aad8e">
            Fru talman! Jag tycker att Margareta E Nordenvall handskas litet
            vårdslöst med uppgifter. I det förra inlägget sade hon att det
            inte tillkommit ett enda nytt jobb under förra året. Sanningen
            var att det netto hade tillkommit 61 000 jobb, vilket var det
            näst bästa resultatet under de senaste 20 åren. Det var litet
            slarvigt.
          </note>
          <note n="243e4e87">
            Hon är också vårdslös när hon beskriver historien.
          </note>
          <note n="222c48a6">
            År 1990 hade Sverige, tillsammans med några få länder i Europa,
            den högsta sysselsättningen av alla länder i världen. Det var
            delvis ett resultat av en omfattande offentlig sektor men också
            av en privat sektor som jämte Englands är Europas största.
          </note>
          <note n="27b51e0e">
            Jag tror att det framför allt är genom en framgångsrik ekonomisk
            politik, arbetsmarknadspolitik, näringspolitik och utbildningspolitik
            som man skapar jobb. Där har Margareta E Nordenvall och jag olika
            uppfattningar. Hon tror tydligen att det i huvudsak sker genom
            sänkta ersättningsnivåer för de arbetslösa.
          </note>
          <note n="f82b86ce">
            Det tror inte jag.
          </note>
          <note n="95ae42e9">
            Överläggningen var härmed avslutad.
          </note>
          <note n="cc930d1e">
            3 § Svar på fråga 1995/96:224 om verkställigheten av utvisningsbeslut
          </note>
          <note n="0e7e5013">
            Anf. 12 Statsrådet LEIF BLOMBERG (s)
          </note>
          <note n="cf324e7d">
            Fru talman! Karin Pilsäter har frågat mig vilka åtgärder regeringen
            avser att vidta för att verkställighet av avlägsnandebeslut i
            framtiden kan ske under lugna och ordnade former, enligt barnkonventionens
            formuleringar om barnets bästa. Pilsäter syftar på verkställigheten
            av de s.k. Åselefamiljernas avlägsnandebeslut. Pilsäter uppger
            i sin fråga att avvisningen skedde under tumultartade omständigheter,
            medförde splittring av familjerna samt innebar att barnen utsattes
            för obehagliga upplevelser.
          </note>
          <note n="f788d35e">
            Jag kan, som alla vet, inte diskutera ett enskilt ärende här
            i kammaren. Jag kan bara säga att ansvaret för att verkställa
            denna typ av beslut ligger hos polisen, och såvitt jag vet sköter
            polisen också den uppgiften mycket bra.
          </note>
          <note n="2284a1c8">
            I de fall personer väljer att själva inte medverka till att ett
            beslut verkställs skall det alltså ske med polisens hjälp. Polisen
            går då alltid in för att verkställigheten skall ske under så värdiga
            former som möjligt. Polisen måste dock även här, liksom inom sin
            övriga verksamhet, ha möjlighet att vidta de åtgärder som behövs
            för att inte hindras i sitt arbete.
          </note>
          <note n="ef9f5f28">
            Jag ser alltså ingen anledning att vidta några åtgärder på detta
            område.
          </note>
          <note n="847087e8">
            Anf. 13 KARIN PILSÄTER (fp)
          </note>
          <note n="7f944881">
            Fru talman! Jag tackar statsrådet Blomberg för svaret. Det var
            inte det svar jag hade hoppats på, eftersom regeringen uppenbarligen
            inte anser att det finns anledning att göra något åt hur avvisning
            går till.
          </note>
          <note n="b4303194">
            Det här senaste fallet har upprört oss alla, men det har också
            mycket tydligt lagt i dagen att det finns mycket stora problem
            kring hur flyktingfrågorna skall hanteras och särskilt hur man
            hanterar barnen i de här sammanhangen. Principen om barnens bästa
            måste innebära att det i första hand är deras och inte föräldrarnas
            situation man tittar på.
          </note>
          <note n="f3114544">
            Leif Blomberg talar här om de fall då personer väljer att inte
            själva medverka, men i det här fallet inväntade man över huvud
            taget inte en kontroll av det. Polisen fick uppenbarligen besked
            innan avvisningsbeslutet togs, vilket inte är så vanligt och strider
            mot regeringens normala praxis. När man ser att polisen i det
            här fallet inte har agerat med barnens bästa för ögonen eller
            enligt de riktlinjer som uppenbarligen skall gälla borde väl regeringen
            ta intryck av det och kanske se över riktlinjerna. Detta måste
            ju vara regeringens ansvar.
          </note>
          <note n="ea37ea8f">
            Anf. 14 TALMANNEN
          </note>
          <note n="076ee8a5">
            Jag vill för säkerhets skull erinra om att vi här inte kan diskutera
            det enskilda fallet utan endast principerna.
          </note>
          <note n="83b3a7ed">
            Anf. 15 Statsrådet LEIF BLOMBERG (s)
          </note>
          <note n="4330bec2">
            Fru talman! Polisen har i alla dessa avseenden en grannlaga uppgift.
            Under 90-talet har 230 000 personer fått stanna i Sverige på olika
            grunder. Samtidigt har 80 000 personer avvisats. Man har alltså
            fattat beslut om att dessa inte har rätt att få stanna i Sverige
            på vare sig permanenta eller tillfälliga uppehållstillstånd. I
            ett antal av dessa fall medverkar polisen vid avvisningen, och
            i de allra flesta fallen går dessa avvisningar mycket lugnt, städat
            och värdigt till.
          </note>
          <note n="51cea044">
            Men om jag får ställa en motfråga: Vad skall polisen göra om
            den som i princip själv är skyldig att lämna landet efter att
            ha fått ett avvisningsbeslut vägrar att göra detta och sätter
            sig till motvärn när polisen kommer? Vems vilja skall då råda?
            Är det den asylsökandes vilja att stanna i Sverige, eller är det
            polisens, som har att verkställa ett av myndigheter eller regeringen
            fattat avvisningsbeslut?
          </note>
          <note n="64a32d71">
            Anf. 16 KARIN PILSÄTER (fp)
          </note>
          <note n="e3bb8d11">
            Fru talman! Nu var det jag som hade ställt en fråga. Min fråga
            handlar om hur regeringen tänker hantera det faktum att det i
            åtminstone ett specifikt fall men även i många andra har framkommit
            att det inte är barnens situation man i första hand haft för ögonen
            utan andra saker. Man har i det här sammanhanget inte väntat och
            sett vilka värdiga och vettiga lösningar vad beträffar avvisningen
            det skulle kunnat gå att komma fram till, utan man har gått in
            på en gång.
          </note>
          <note n="a60d7d42">
            Därför var frågan hypotetisk.
          </note>
          <note n="f6fc6645">
            Jag vill återkomma till det faktum att det måste vara regeringens
            ansvar att följa utvecklingen och att se hur det går till. När
            man då ser att det inte går till som det borde göra måste man
            fundera: Vad kan vi göra åt saken? Vilka nya riktlinjer kan vi
            komma med? Handlar det om utbildning, handlar det om nya direktiv
            för hur det skall gå till eller vad handlar det om?
          </note>
          <note n="805c1f88">
            Det är detta som är själva frågan.
          </note>
          <note n="ffdfbb3b">
            Anf. 17 Statsrådet LEIF BLOMBERG (s)
          </note>
          <note n="2d008315">
            Fru talman! Det är ett tidigare fall som har fått särskilt stor
            uppmärksamhet. Sedan finns det andra som har fått en viss uppmärksamhet.
            Ett gällde flyktingarna i Alsike. I efterhand konstaterades det
            att polisen inte hade begått några felaktigheter utifrån de regler
            den hade att följa vid det tillfället. När detta togs upp i TV
            och tidningar fick man föreställningen att detta var en ganska
            dyster historia som polisen hade regisserat på ett klumpigt och
            felaktigt sätt. I
          </note>
          <note n="bd8352a4">
            efterhand kan man konstatera att så inte var fallet.
          </note>
          <note n="e77234ce">
            Om den polismyndighet och de poliser som har verkställighetsansvaret
            gång efter annan i förhandlingar med dem som har fått ett beslut
            om avvisning försöker få till stånd en frivillig avvisning, men
            där personerna vägrar följa med frivilligt, är jag den förste
            att beklaga att polisen då måste ta till den här typen av metoder
            i syfte att verkställa de beslut som regeringen och myndigheterna
            har fattat efter beställning av Sveriges riksdag.
          </note>
          <note n="9fda8428">
            Anf. 18 KARIN PILSÄTER (fp)
          </note>
          <note n="ed9a7f11">
            Fru talman! Jag måste tolka Leif Blombergs svar som att regeringen
            inte anser att det var några problem kring denna avvisning utan
            att dessa frågor alltid fungerar på ett bra sätt och att det inte
            finns någon anledning att fundera över hur man med barnens bästa
            för ögonen skulle kunna arbeta vidare och förbättra rutinerna.
          </note>
          <note n="f092c9fb">
            Anf. 19 Statsrådet LEIF BLOMBERG (s)
          </note>
          <note n="4baceaeb">
            Fru talman! Självklart är det problem och bekymmer. Jag har träffat
            ungdomar från Åsele som tycker att det var förfärligt att inte
            få säga hej och krama sina kamrater. Det finns naturligtvis många
            liknande berättelser om många andra olika fall. Det finns alltid
            en önskan om att det alltid skulle vara möjligt att få göra det.
            Men man måste ställa sig frågan - det måste även jag som regeringsledamot
            göra: Hur gör vi om personerna i fråga inte medverkar i beslutet
            - om de sätter sig på tvären eller om tillskyndande personer på
            olika sätt försöker hindra polisens verkställande enligt gällande
            svensk lagstiftning, vilken även Karin Pilsäter som riksdagsman
            har varit med att fatta beslut om?
          </note>
          <note n="d9cd1b2c">
            Detta är en oerhört grannlaga uppgift. Jag kan bara stryka under
            att detta i den stora majoriteten av fallen sker mycket fint,
            lugnt och värdigt, och det går mycket mänskligt och humant till
            i största allmänhet.
          </note>
          <note n="d0fa2aa9">
            Men det ser vi aldrig någonting av. Jag beklagar om människor
            har farit illa i det här sammanhanget.
          </note>
          <note n="bd03ab08">
            Samtidigt måste man ställa frågan: Vad skall polisen göra?
          </note>
          <note n="8d50a788">
            Anf. 20 KARIN PILSÄTER (fp)
          </note>
          <note n="fe55508f">
            Fru talman! Jag har ingenting annat att tillägga än att regeringen
            uppenbarligen inte anser att det var något problem med denna avvisning
            trots att polisen stormade in mindre än en timme efter att beslutet
            fattades. Det kan ju i sak rimligen inte innebära att man har
            uttömt de andra möjligheter som skulle kunna finnas att låta detta
            ske under värdiga former. Men jag antar att det finns anledning
            att återkomma till frågor kring detta vid senare tillfällen.
          </note>
          <note n="2d263472">
            Anf. 21 Statsrådet LEIF BLOMBERG (s)
          </note>
          <note n="ba4b1b50">
            Fru talman! Vi inte kan gå in på det enskilda ärendet här i kammaren,
            men jag vet att polisen i sådana här fall har gjort otroligt stora
            ansträngningar. Det har den gjort den här gången, och det gör
            den alla andra gånger också, i syfte att få en mycket fredlig
            och frivillig lösning där allt kan ske i ordnade former. Det är
            alltid ambitionen. Ibland går inte det. Men jag är inte säker
            på att jag kan lasta polisen för detta.
          </note>
          <note n="95ae42e9">
            Överläggningen var härmed avslutad.
          </note>
          <note n="ee99a8f5">
            4 § Svar på fråga 1995/96:227 om motiveringen i vissa utvisningsärenden
          </note>
          <note n="3f2c37b4">
            Anf. 22 Statsrådet LEIF BLOMBERG (s)
          </note>
          <note n="7c08ed6b">
            Fru talman! Maggi Mikaelsson har frågat mig om vilka åtgärder
            regeringen är beredd att vidta för att minska användningen av
            s.k. inre flyktalternativ som motiv för utvisning. Maggi Mikaelsson
            åberopar den flyktingpolitiska kommitténs betänkande där man skriver:
            "Ett inre flyktalternativ kan anses föreligga om den flyende ges
            möjligheter att leva i en del av hemlandet där han kan få såväl
            skydd mot förföljelse som möjlighet till försörjnig och rörelsefrihet."
            Maggi
          </note>
          <note n="b8bf41e5">
            Mikaelsson anför vidare att EU:s ministerråd därefter fattat
            beslut om en gemensam ståndpunkt om harmonisering av tolkning
            av Genèvekonventionens flyktingdefinition. I denna tas det inre
            flyktalternativet upp som en grund att vägra skydd utan några
            krav på möjlighet till försörjning och rörelsefrihet.
          </note>
          <note n="ed07d891">
            Jag vill erinra om att den gemensamma ståndpunkten som EU:s ministrar
            antagit rörande tolkningen av vissa bestämmelser i flyktingkonventionen
            inte är rättsligt bindande för medlemsstaterna. Den innehåller
            minimivillkor för riktlinjer för tillämpning av kriterier för
            tillerkännande av flyktingstatus och utgår från
          </note>
          <note n="261c5608">
            UNHCR:s handbok om tillämpning av flyktingkonventionen.
          </note>
          <note n="188f050a">
            Regeringen har ingen anledning att vidta några åtgärder för att
            minska användningen av det inre flyktalternativet som motiv för
            utvisning.
          </note>
          <note n="da89e9fb">
            Anf. 23 MAGGI MIKAELSSON (v)
          </note>
          <note n="4dfbf24c">
            Fru talman! Jag skall be att få tacka invandrarministern för
            svaret. Jag är inte nöjd. Tvärtom är jag ganska besviken över
            detta svar. Det är alldeles uppenbart att den tydliga signalen
            som vi har fått i Sverige under den senaste tiden, trots att dessa
            direktiv är att anse som minimidirektiv, är att Sverige ämnar
            tillämpa den mest minimala tolkningen av dessa direktiv.
          </note>
          <note n="fd2e6794">
            Användningen av alternativet inre flyktalternativ har ökat i
            Sverige ganska mycket under senare år och är numera en vanlig
            orsak till att utvisa människor.
          </note>
          <note n="71f281a2">
            Själva begreppet är motsägelsefullt - inre flykt. Man godtar
            alltså att människor behöver fly eller hålla sig undan myndigheterna
            i det land de är utvisade till. Det borde i sig vara skäl till
            att de inte skulle behöva bli utvisade. Det är oroande att detta
            används alltmer frekvent.
          </note>
          <note n="ee9cd7a5">
            Det finns flera exempel, t.ex. en ensamstående mamma som har
            utvisats till Peru med handikappade barn med motiveringen att
            om man inte kan vara där man hör hemma så får man gömma sig någon
            annanstans.
          </note>
          <note n="5cbbe092">
            Det finns uppmärksammade fall, men vi skall kanske inte diskutera
            detaljerna här i kammaren. Det finns emellertid stor anledning
            att vara oroad över detta.
          </note>
          <note n="006001ca">
            Den biträdande chefen för flyktingkommissariatet i Stockholm,
            Kotsalainen, sade vid en träff med Flyktingpolitiska kommittén
            beträffande asylpolitiken i
          </note>
          <note n="e0b06b1e">
            Sverige att den nuvarande tillämpningen av begreppen
          </note>
          <note n="5503aae8">
            "säkert första asylland" och "inre flyktalternativ" kan komma
            att undergräva asylrätten. Han framförde önskemål om att den nya
            utredningen får i uppdrag att se över detta. Detta har man också
            gjort och då kommit fram till att det skall ställas större krav
            än de minimikrav som man har kommit överens om i ministerrådet.
          </note>
          <note n="7e665446">
            Jag skulle vilja fråga invandrarministern om han inte delar Kotsalainens
            oro för att detta med inre flyktalternativ undergräver asylrätten.
          </note>
          <note n="41208919">
            Anf. 24 Statsrådet LEIF BLOMBERG (s)
          </note>
          <note n="8fa64726">
            Fru talman! UNHCR har i sin rekommendationsbok skrivit in detta,
            och man har fattat beslut i enlighet med av UNHCR rekommenderade
            skrivningar och tolkningar. Sverige tillämpar denna regel generöst
            i dag i den meningen att man ställer stora krav på vad man menar
            med ett inre flyktalternativ. Vi vet att väldigt många människor
            i dag har möjligheter att få skydd i en annan del av sitt land
            än den som man kanske vistas i. Jag tycker att det kan finnas
            skäl att påpeka att det i dag i t.ex. Bosnien finns väldigt många
            som befinner sig på inre flykt. De finns på andra ställen än där
            de har bott och levt och helst skulle vilja leva. Men de har alltså
            fått skydd i andra delar av landet. På samma sätt går det att
            få i en lång rad andra länder.
          </note>
          <note n="06e72331">
            Om hemlandet inte kan erbjuda en människa skydd enligt konventionen
            då har han eller hon rätt att få asyl i något annat land. Den
            mänskliga rättigheten finns. Men om det egna landet kan skydda
            denna människa i en annan del av landet, då är det en acceptabel
            lösning. Detta kan vara fallet när det gäller t.ex.
          </note>
          <note n="c22764cc">
            syrianer från sydöstra Turkiet, där det har funnits en del sådana
            fall där det kan finnas ett inre flyktalternativ med en bättre
            och drägligare tillvara i största allmänhet också från konventionens
            utgångspunkter.
          </note>
          <note n="41f4b433">
            Anf. 25 MAGGI MIKAELSSON (v)
          </note>
          <note n="e22ffcde">
            Fru talman! Då skulle jag vilja fortsätta att utveckla frågan
            när det gäller situationen för kurder. Anser invandrarministern
            att kurder kan räkna med att det inre flyktalternativet är tillämpligt
            för kurder som kommer från t.ex. Turkiet, Irak och Iran?
          </note>
          <note n="0b3d9492">
            Det är ju allmänt känt att situationen för kurderna är svår i
            alla dessa tre länder. Det finns en parlamentariker i Turkiet,
            en kurdisk kvinna som heter Leyla
          </note>
          <note n="6626d24d">
            Zana, som skall sitta fängslad i 15 år just för att hon klart
            har uttalat att hon är kurd och för att hon kräver rättigheter
            för kurderna. Hennes man har varit borgmästare i Diyarbakir. Han
            kan bekräfta det som Amnesty och många kurder som har sökt asyl
            i Sverige har vittnat om.
          </note>
          <note n="ec1ecedb">
            Situationen är nämligen inte säker någonstans i
          </note>
          <note n="f20a4294">
            Turkiet i dag. Vid en titt på östra Turkiet är det alldeles uppenbart.
            Men jag skulle vilja hävda att inte heller Istanbul, Ankara eller
            någon av de storstäder som används som alternativ är säkra.
          </note>
          <note n="8a2373a4">
            Kan man säga att inre flyktalternativet kan användas för turkiska
            kurder?
          </note>
          <note n="c3dfac07">
            Anf. 26 Statsrådet LEIF BLOMBERG (s)
          </note>
          <note n="f822f42e">
            Fru talman! Det kan man, i vissa situationer. Men det sker efter
            genomgången av ärendet i fråga. Det sker individuellt och det
            är en bedömning utifrån det enskilda fallet - inte från några
            andra utgångspunkter.
          </note>
          <note n="f85daf20">
            Man kan inte ta den typen av beslut i fråga om grupp, men bedömningen
            är att man alltså kan få det.
          </note>
          <note n="65d2b692">
            Sverige har tagit emot ett antal kurder från Turkiet. Det exakta
            antalet har jag inte i huvudet, men det är ungefär 1 500 eller
            ett par tusen personer som under 90-talet fått uppehållstillstånd
            i Sverige. Andra har naturligtvis kommit hit och sökt asyl för
            att få stanna här, men de har bedömts ha möjlighet till skydd
            i sitt eget land och har alltså avvisats från Sverige.
          </note>
          <note n="22b9e862">
            Däremot har vi hållningen till Irak exempelvis -
          </note>
          <note n="a6670f0a">
            för kurderna i de norra delarna av Irak har situationen varit
            mycket svårare. Väldigt många kurder därifrån har fått uppehållstillstånd
            i Sverige, därför att det inte varit möjligt att över huvud taget
            hitta ett internflyktalternativ i det landet.
          </note>
          <note n="bbfe23cd">
            Anf. 27 MAGGI MIKAELSSON (v)
          </note>
          <note n="17043115">
            Fru talman! Invandrarministern säger att man inte kan betrakta
            kurder som grupp, men bevisligen är kurder en enhetlig folkgrupp
            som i många år funnits i det här området. De fanns där långt innan
            det fanns nationsgränser mellan Iran, Irak och Turkiet.
          </note>
          <note n="8c700fe1">
            Många kurder har ju fått uppehållstillstånd i Sverige, men det
            är också så att reglerna har skärpts. Det har blivit svårare.
            Kan det vara på det sättet att den som för några år sedan kom
            till Sverige och fick asyl i dag vägras asyl om motsvarande skäl
            finns, därför att vi i dag har en annan syn på vad som är skäl
            för att få uppehållstillstånd och att man i stället utvisas/återförvisas
            till Turkiet med hänvisning till inre flyktalternativet som grund?
          </note>
          <note n="5544f3ac">
            Anf. 28 Statsrådet LEIF BLOMBERG (s)
          </note>
          <note n="3f39098e">
            Fru talman! Politiken förändras över tiden, men det gäller också
            sammansättningen av de skäl som personer åberopar för att få stanna
            i Sverige. Det varierar alltså högst väsentligt.
          </note>
          <note n="b2775f9f">
            Det är klart att kurderna är en folkgrupp. Det inser jag, men
            det var inte det som jag pratade om. Jag pratade om att varje
            människa som kommer till vårt land får en individuell prövning.
            Vissa bedöms ha skyddsbehov. Andra får stanna på andra grunder.
            En del får avvisningsbeslut, därför att det inte funnits så starka
            skäl att det väger för ett permanent uppehållstillstånd i Sverige.
            Det här är bakgrunden.
          </note>
          <note n="34b2244d">
            Det är lätt att säga att politiken har skärpts, men det har den
            inte på de här områdena. Däremot kan bedömningen av situationen
            vara annorlunda från tid till annan beroende på utvecklingen.
            Det kan ju också bli så att fler får stanna därför att situationen
            har förvärrats eller att färre får stanna därför att situationen
            har blivit bättre. Någon sådan medveten politik finns emellertid
            inte så att det här skulle ha skärpt politiken i något avseende.
          </note>
          <note n="4792b834">
            Anf. 29 MAGGI MIKAELSSON (v)
          </note>
          <note n="75a57d7a">
            Fru talman! Man kan undra om kurdernas situation i Turkiet har
            förbättrats, eftersom det nu är vanligare att människor återförvisas
            - även om det finns skäl som för några år sedan kunde ge uppehållstillstånd
            i Sverige.
          </note>
          <note n="89368a47">
            Kurderna som grupp förföljs. Man tillåts inte använda sitt språk.
            Man tillåts inte använda sina namn och man riskerar förföljelse
            varhelst man befinner sig inom landets gränser. Visserligen skall
            varje människa ha rätt att få sin sak prövad. Men om man tillhör
            en grupp, vilken är förföljd i det egna hemlandet, borde det vara
            ett skäl som vägs in i bedömningen.
          </note>
          <note n="94a09f41">
            Jag vidhåller att situationen för de kurder som i dag flyr från
            Turkiet är inte bättre nu jämfört med hur det var för några år
            sedan. Däremot har det blivit mycket svårare att få uppehållstillstånd
            i Sverige.
          </note>
          <note n="dff33d70">
            Anf. 30 Statsrådet LEIF BLOMBERG (s)
          </note>
          <note n="c645a66f">
            Fru talman! Möjligen beror det på att man har svagare skäl -
            det kan ju vara så. Jag har inget annat svar att ge än att vi
            inte har skärpt politiken. Det kan ju också vara fråga om skälsammansättningar,
            som man säger.
          </note>
          <note n="56d31f92">
            Maggi Mikaelsson vet att man i flyktingpolitiken enligt Genèvekonventionen
            inte kan göra annat än att pröva i de individuella fallen. Det
            är tur att det skall vara på det sättet. Därmed får varje individ/varje
            ärende sin egen prövning. Befinns man ha skyddsbehov, får man
            uppehållstillstånd i Sverige. Man får asyl
          </note>
          <note n="cc5e9997">
            - det kan också finnas andra grunder. Detta sker individuellt
            och det är väldigt viktigt. Man får inte blanda ihop begreppen
            och säga att en folkgrupp kan ha det svårt. Men det innebär inte
            att alla i den folkgruppen därför är förföljda överallt, exempelvis
            i Turkiet.
          </note>
          <note n="aebe89ee">
            Det har varit vår politik att hantera frågorna på det sättet.
            Om man alltså någonstans i sitt eget land kan få ett skydd som
            kan sägas vara acceptabelt, så kan man stanna där. Då behöver
            man inte vara i ett tredje land.
          </note>
          <note n="95ae42e9">
            Överläggningen var härmed avslutad.
          </note>
          <note n="966878c8">
            5 § Svar på fråga 1995/96:228 om spridning av uppgifter ur ambassadrapporter
          </note>
          <note n="d49a79c2">
            Anf. 31 Statsrådet LEIF BLOMBERG (s)
          </note>
          <note n="6fcc797a">
            Fru talman! Rose-Marie Frebran har frågat mig vilka åtgärder
            jag tänker vidta med anledning av offentliggörandet av rapporten
            från svenska ambassaden i Ankara om avvisningen av de två kurdiska
            familjerna.
          </note>
          <note n="9ba19b1c">
            Frågan har formulerats på ett sätt som ger ett intryck av att
            Rose-Marie Frebran inte känner till de bestämmelser om offentlighet
            och sekretess som riksdag och regering har lagt fast.
          </note>
          <note n="fa4a2b12">
            Det finns därför skäl att helt kort informera om de regler som
            gäller. Det finns två grundläggande saker som skall prövas när
            ett departement eller en myndighet får en förfrågan om att få
            ut en allmän handling av det här slaget. Det första är om ett
            offentliggörande av innehållet kan störa Sveriges relationer till
            annan stat eller till någon internationell organisation. Det andra
            är om ett offentliggörande av innehållet kan innebära skada för
            enskild person. Rapporten inkom till Arbetsmarknadsdepartementet
            i förra veckan utan att vara hemligstämplad från ambassaden.
          </note>
          <note n="d2e6d745">
            Arbetsmarknadsdepartementet konstaterade, efter sedvanlig prövning
            - i det här fallet efter samråd med
          </note>
          <note n="0090d9d2">
            Utrikesdepartementet och Justitiedepartementet - att det inte
            fanns någon grund att hemlighålla rapporten.
          </note>
          <note n="d06bc5a2">
            Arbetsmarknadsdepartementet var därför enligt lag skyldigt att
            på begäran av journalister lämna ut handlingen.
          </note>
          <note n="12e2bf9e">
            Jag vill här i kammaren göra alldeles klart att jag upplever
            Rose-Marie Frebrans påstående om att jag spritt felaktiga uppgifter
            som riskerar att spä på fördomar om flyktingar och invandrare
            som fullständigt ogrundade. Jag gör naturligtvis inte någon egen
            bedömning av sanningshalten i uppgifterna i rapporten om den summa
            pengar som familjerna påståtts ha medfört. Om detta vet jag naturligtvis
            själv ingenting, eftersom jag inte var med under resan. Att behandla
            uppgifter om utländska medborgares personliga förhållanden annorlunda
            än svenskars vore verkligen att spä på fördomar som kan finnas.
          </note>
          <note n="b2e04390">
            Mitt svar till Rose-Marie Frebran blir därför att jag också i
            fortsättningen tänker följa svensk lag i mitt uppdrag som invandrarminister.
          </note>
          <note n="3e78a7c4">
            Anf. 32 ROSE-MARIE FREBRAN (kds)
          </note>
          <note n="bda15124">
            Fru talman! Jag vill pliktskyldigast tacka statsrådet för svaret
            på min fråga.
          </note>
          <note n="6c7ad9e3">
            Den, som jag vill säga, tragiska Åseleaffären har flera dimensioner
            och väcker en mängd frågor. Det är naturligtvis mycket som har
            med själva beslutet och med förberedande åtgärder före beslutet
            att göra -
          </note>
          <note n="7cbe732c">
            genomförandet av avvisningen osv. Men jag har valt att inrikta
            min fråga på spridandet av felaktiga uppgifter.
          </note>
          <note n="a5747604">
            Jag konstaterar att det i svaret från regeringens sida inte finns
            någon som helst ånger för att man varit med om att sprida felaktiga
            uppgifter. I stället har det varit självklart - naturligtvis är
            ett uttryck som återkommer flera gånger - att sprida de här uppgifterna.
          </note>
          <note n="522c0acc">
            Jag beklagar detta djupt och känner mig besviken, inte minst
            som svensk medborgare.
          </note>
          <note n="85ad18ed">
            Genom att uppgifterna i rapporten både bildligt och bokstavligen
            har kablats ut över hela landet -
          </note>
          <note n="0e2cf1b0">
            faxarna på Arbetsmarknadsdepartementet har gått på högvarv -
            är det just grovt felaktiga uppgifter som har spritts. I sämsta
            fall utgör detta en fara för de utvisades liv. I bästa fall riskerar
            de "bara" trakasserier och andra otrevligheter.
          </note>
          <note n="43c29d3a">
            Man hoppades naturligtvis på minskad kritik mot regeringens agerande
            genom att komma med de här uppgifterna och spä på fördomar mot
            flyktingar. Med det menar jag att många skulle få uppfattningen
            att flyktingar lever i högönsklig välmåga, på rundhänta bidrag
            från skattebetalarna.
          </note>
          <note n="ee8761dd">
            Hur kunde denna rapport, med denna för dessa människor astronomiska
            summa, betraktas som något som inte skulle innebära skada för
            enskild person om man offentliggjorde den? Detta kan jag inte
            förstå med bästa vilja i världen. Hur har man resonerat på departementet?
          </note>
          <note n="7ed2e825">
            Anf. 33 Statsrådet LEIF BLOMBERG (s)
          </note>
          <note n="8d256109">
            Fru talman! För det första beklagar jag om någon har kommit till
            skada på grund av de här uppgifterna.
          </note>
          <note n="3e7b1796">
            Vad som är rätt och fel är väldigt svårt att avgöra.
          </note>
          <note n="f5215288">
            Vi får en rapport från en ambassad ute i världen med vissa uppgifter.
            Det är inte alls ovanligt. Tvärtom är det väldigt vanligt att
            dessa rapporter inte är hemligstämplade, utan att de innehåller
            sådana uppgifter som i enlighet med offentlighetsprincipen bör
            vara tillgängliga för en bredare allmänhet, om någon önskar ta
            del av dem. Om man tycker att det är journalistiskt intressant
            kan man gå in och titta i dem och ha dem som underlag för att
            göra journalistik av dem. Det är den rätten och den möjligheten
            vi skall ha, att ha en full öppenhet, som ligger till grund för
            de beslut som vi har att fatta i enlighet med den lagstiftning
            som vi själva - bl.a. Rose-Marie Frebran och hennes kolleger i
            riksdagen - har varit med om att besluta. Det är ju på den grunden
            vi har det här. Sedan kan man alltid diskutera innehållet.
          </note>
          <note n="34c3ed57">
            Jag tycker att det är oerhört viktigt att jag - jag vill påpeka
            det - inte var med på denna resa. Jag kan inte gå in och bedöma
            vad som är rätt och fel i en ambassadrapport. Det finns inga förutsättningar
            för att göra det. I det här fallet bedömdes läget vara sådant
            att rapporten inte innehöll något som på något sätt skulle kunna
            vara av den karaktären att det berättigar en hemligstämpel.
          </note>
          <note n="37b92ca5">
            Anf. 34 ROSE-MARIE FREBRAN (kds)
          </note>
          <note n="3b06026b">
            Fru talman! Statsrådet hänvisar till sedvanlig prövning på Arbetsmarknadsdepartementet.
            Enligt uppgift kom faxet från ambassaden kl. 11 på förmiddagen
            till departementet och kl. 12 faxades detta budskap ut över hela
            landet. Under denna timma skedde denna sedvanliga prövning med
            tre departement inblandade. Detta var alltså en seriös prövning
            där man noga funderade på om uppgifterna kunde skada enskild person
            om de kom ut.
          </note>
          <note n="6278e432">
            Jag kan inte med bästa vilja i världen - jag säger det igen -
            tro på seriositeten i detta. Jag tycker att bedömningen att detta
            inte skadar enskild person är helt orimlig.
          </note>
          <note n="296fb85f">
            Jag tycker också att det är märkligt med denna kritiklösa hållning
            till uppgifterna i ambassadrapporten. Varför var det inte möjligt
            att fundera över om det här var rimliga summor? De är ju fullständigt
            orimliga för de flesta tänkande människor i det här landet.
          </note>
          <note n="fc7213b6">
            Anf. 35 Statsrådet LEIF BLOMBERG (s)
          </note>
          <note n="becf38b8">
            Fru talman! Som jag sade kommer det mängder av rapporter inom
            olika ämnesområden från våra ambassader. Väldigt många är referat.
            De innehåller inga ställningstaganden, utan man refererar ett
            händelseförlopp och saker som har sagts, och man får en bild av
            det. Den kan sedan vara mer eller mindre korrekt i förhållande
            till verkligheten. Det är inte alltid ambassaderna kontrollerar
            det, om man gör ett referat av i detta fall när ett antal personer
            kommer till Turkiet och vad som då händer, och sedan refererar
            det samtal som utspelar sig. Det får ju stå för dem som har deltagit
            i det samtalet och den som har skrivit rapporten.
          </note>
          <note n="3ea01681">
            Vad som är rätt och fel i det här vet inte jag. Jag kan inte
            värdera det. Jag vet inte det, därför att jag själv inte har sett
            det. Jag kan bara höra att det finns olika uppgifter om vad som
            kan vara korrekt eller inte i den här rapporten.
          </note>
          <note n="5389cf71">
            Anf. 36 ROSE-MARIE FREBRAN (kds)
          </note>
          <note n="caa45f65">
            Fru talman! Statsrådet skriver när det gäller sanningshalten
            i uppgifterna: "Om detta vet jag naturligtvis själv ingenting".
            Nej, saknar man en realistisk bild av asylsökandes och flyktingars
            verklighet, då kan jag förstå att man kan uttrycka sig på det
            sättet.
          </note>
          <note n="3442279c">
            Att det inte ringer en klocka när man ser en sådan uppgift tycker
            jag är otroligt märkligt. Jag kan bara dra slutsatsen att när
            de tre departementen har överlagt med varandra i den här frågan
            har detta icke diskuterats. Att offentliggörandet av detta skulle
            kunna bli till skada för de inblandade enskilda personerna har
            icke diskuterats. Därmed kan jag inte se att prövningen heller
            har varit sådan som den borde ha varit i lagens mening.
          </note>
          <note n="09fd6531">
            Anf. 37 Statsrådet LEIF BLOMBERG (s)
          </note>
          <note n="f71867b3">
            Fru talman! Jag har inte mycket mera att säga, men jag kan säga
            att prövningen har varit helt i enlighet med den lag vi har. Det
            har varit mycket kompetenta jurister inkopplade i det här, från
            UD, där man är van vid den här typen av verksamhet, från mitt
            departement och från Justitiedepartementet. Större sakkunskap
            på området får man leta efter, men det är möjligt att de inte
            kan slå Rose-Marie Frebran på detta område.
          </note>
          <note n="e98e1bca">
            Anf. 38 ROSE-MARIE FREBRAN (kds)
          </note>
          <note n="0da63000">
            Fru talman! Jag konstaterar att kritiklösheten är mycket stor.
            De som har varit inblandade har antagligen inte gått i den svenska
            skolan på de senaste 20
          </note>
          <note n="e5a895af">
            åren i alla fall. Numera växer, tack och lov, människor upp i
            det här landet som tänker kritiskt när de tar del av olika uppgifter.
            Jag konstaterar tyvärr att vi i fortsättningen kan räkna med att
            sådana här olycksfall i arbetet kan inträffa, och att departement
            kan sprida grovt felaktiga uppgifter.
          </note>
          <note n="66802b75">
            Statsrådet beklagar om någon har kommit till skada. Statsrådet
            beklagar inte, och har inte med ett ord i den här debatten beklagat,
            att grovt felaktiga uppgifter har spritts, utan beklagar bara
            om möjligtvis någon har kommit till skada. Jag beklagar detta
            och är mycket förvånad.
          </note>
          <note n="95ae42e9">
            Överläggningen var härmed avslutad.
          </note>
          <note n="9950dff3">
            6 § Svar på fråga 1995/96:221 om Försäkringskassornas arbetssituation
          </note>
          <note n="6cfc4ff3">
            Anf. 39 Statsrådet ANNA HEDBORG (s)
          </note>
          <note n="954c053e">
            Fru talman! Chatrine Pålsson har frågat mig om vilka åtgärder
            jag är beredd att vidta för att Försäkringskassan skall ha nödvändiga
            resurser att tillgå under den tid som den nya pensionsreformen
            genomförs. Bakgrunden är det förändringstryck som Försäkringskassan
            i nuläget befinner sig under och de effektiviseringskrav som ställs
            på den.
          </note>
          <note n="48911a76">
            I enlighet med riksdagens beslut våren 1995 avses lagstiftningen
            för det reformerade ålderspensionssystemet träda i kraft den 1
            januari 1997. Utbetalning av pension enligt de reformerade reglerna
            skall dock ske först fr.o.m. den 1 januari år 2000.
          </note>
          <note n="9873c61f">
            Den fortsatta beredningen av pensionsreformen bedrivs i huvudsak
            inom Socialdepartementet inom ramen för den s.k. genomförandegruppen
            och sker i samråd med andra departement och berörda myndigheter.
            Under 1995 har departementspromemorior om lag om inkomstgrundande
            ålderspension(Ds 1995:41), vissa frågor avseende allmänna egenavgifter(Ds
          </note>
          <note n="b01c1aaa">
            1995:29) samt utvidgad avgiftsskyldighet vad avser ålderspension
            m.m. (Ds 1995:55) upprättats och remitterats. Vidare har ett uppdrag
            lämnats till Riksförsäkringsverket att vidta förberedelser för
            det reformerade ålderspensionssystemet.
          </note>
          <note n="2ec024cc">
            Jag vill framhålla vikten av att reformen genomförs på ett effektivt
            och riktigt sätt. Jag är medveten om de stora krav som ställs
            på försäkringskassorna med den snabba förändringstakt som har
            rått under senare tid. Det är också viktigt att försäkringskassorna
            får så bra förutsättningar som möjligt för att klara genomförandet
            av reformen.
          </note>
          <note n="d9b5bea2">
            Avsikten är att en proposition rörande det nya ålderspensionssystemet
            skall läggas sommaren 1996. I
          </note>
          <note n="f9dc8893">
            propositionen avses frågor om genomförandet av reformen samt
            kostnader och finansiering att behandlas.
          </note>
          <note n="08cf5582">
            Anf. 40 CHATRINE PÅLSSON (kds)
          </note>
          <note n="2b8050e6">
            Fru talman! Jag vill börja med att tacka för svaret, även om
            jag hade hoppats att det skulle vara mer svar på den fråga jag
            hade ställt.
          </note>
          <note n="f8881a37">
            Vi är naturligtvis medvetna om statens mycket ansträngda finanser,
            och vi är faktiskt skyldiga, samtliga politiker, att ta ansvar
            för dem. Men om vi här i riksdagen beslutar om vissa justeringar
            - och de är ofta lägre än vad folk har varit vana vid - är det
            väldigt viktigt att genomförandet blir bra.
          </note>
          <note n="313220a2">
            Som jag också har tagit som exempel i min fråga har 60 tjänster
            av 360 redan försvunnit i Kalmar län, där jag själv bor. Detta
            trots att Försäkringskassan har fått nya uppgifter i form av assistansersättning,
            bostadsbidrag och en hel mängd andra saker. Vi har inte heller
            sett att tekniken har gjort det enklare för försäkringskassorna
            att arbeta. Redan nu känner man oro, och jag tror att det finns
            oro överallt när det gäller försäkringskassorna, inte för att
            de vill gnälla eller för att de inte vill vara med och spara,
            utan för att de vill göra ett bra jobb i enlighet med regeringens
            direktiv.
          </note>
          <note n="4f41b029">
            Jag vill då fråga om de sista fyra raderna som sjukvårdsministern
            har i sitt svar, om att det skall läggas fram en proposition under
            1996. Kommer den också att innehålla extra resurser till försäkringskassorna
            för genomförandet?
          </note>
          <note n="babfb9f3">
            Anf. 41 Statsrådet ANNA HEDBORG (s)
          </note>
          <note n="a6e79cb5">
            Fru talman! Jag har ingen som helst annan uppfattning än Chatrine
            Pålsson vad gäller frågan om att genomförandet bör bli bra. Det
            är en förutsättning för att stora reformer över huvud taget skall
            landa på ett rimligt sätt, och pensionsreformen hör definitivt
            till avdelningen mycket stora reformer som kommer att kräva mycket
            resurser och mycket insatser.
          </note>
          <note n="f7eebcc4">
            Det sker dessutom en mängd andra förändringar i de system som
            försäkringskassorna har att administrera.
          </note>
          <note n="1e3b50fa">
            Försäkringskassorna har alltså redan nu ett mycket omfattande
            förändringsarbete och kan förvänta sig stora nya förändringar
            framöver. Därför är också organisationen i försäkringskassorna
            under utredning, och i varje större reform som nu görs på det
            här området tar man upp frågor om hur administrationen skall klaras.
            Självklart är det dessutom mycket viktigt att administrationen
            av en verksamhet under så stark förändring som försäkringskassornas
            hålls under stark uppsikt och att man ser seriöst på behovet av
            resurser.
          </note>
          <note n="efd1145c">
            Anf. 42 CHATRINE PÅLSSON (kds)
          </note>
          <note n="fb16e3c2">
            Fru talman! Det här är en mycket bra signal ut till verksamheten.
            På senare år har försäkringskassorna fått litet nya uppgifter,
            som kräver engagemang, vilja och framtidstro. Jag tänker på rehabilitering
            av människor, på arbete på olika ställen tillsammans med sjukvården
            i projekt för att få ned sjukskrivningstiderna osv.
          </note>
          <note n="e5d88ee2">
            Man måste under sådana förhållanden på försäkringskassorna ha
            en arbetsmiljö som ger möjlighet för personalens engagemang och
            kreativitet att blomma ut. Om personalen ständigt känner sig missnöjd
            och har en svår och stressig situation, finns det en stor risk
            för att dessa projekt går omkull. Jag vill fråga om statsrådet
            delar detta mitt synsätt.
          </note>
          <note n="22811e15">
            Anf. 43 Statsrådet ANNA HEDBORG (s)
          </note>
          <note n="ed43b5f9">
            Fru talman! Det dilemma som försäkringskassorna liksom många
            andra administrationer för närvarande befinner sig i är att det
            samtidigt som mycket händer och stora krav ställs finns ett generellt
            besparingskrav också på den statliga administrationen. För försäkringskassorna
            är det mindre klart uttalat och fastlagt än för de flesta andra
            administrationer, just på grund av att det händer så mycket. Inte
            minst med hänsyn till den organisationsutredning som för närvarande
            arbetar är det ännu inte riktigt klargjort exakt hur besparingskravet
            fram till 1998 för försäkringskassorna skall se ut. Vi ämnar därför
            återkomma i frågan.
          </note>
          <note n="a86c3435">
            Anf. 44 CHATRINE PÅLSSON (kds)
          </note>
          <note n="e9e828d9">
            Fru talman! Jag har inte i någon tidning läst att man från de
            ansvariga för försäkringskassorna har sagt att man inte är beredd
            att vara med om att spara.
          </note>
          <note n="8612332e">
            Man har tvärtom sagt att man naturligtvis skall hjälpa till med
            det. Men när jag ser att verksamheten blir lidande och att man
            inte klarar upp att leva upp till regeringens mål, känner jag
            att jag som politiker måste vara lyhörd för det som sker.
          </note>
          <note n="ef737591">
            Samtidigt kan vi trots kortsiktiga besparingsvinster få en på
            sikt högre kostnad, om vi inte tar allvarligt på synpunkterna
            från de människor som kan arbetet och inte prövar dem seriöst.
            Jag ser det så att vi som politiker mer och mer måste få en birelation
            ute i verksamheten. Det som vi beslutar här har inte någon funktion
            förrän det skall genomföras. Det är då som vi märker att det betyder
            något.
          </note>
          <note n="0b694fd4">
            Anf. 45 Statsrådet ANNA HEDBORG (s)
          </note>
          <note n="9c5f33e5">
            Fru talman! Naturligtvis är det viktigt att verksamheten inte
            blir lidande. Jag vill ändå säga att försäkringskassorna har visat
            en väldig förmåga att klara av det snabba förändringsarbete som
            de har haft att genomföra utan att verksamheten blir lidande.
            Jag skulle vilja påstå att det sker en ganska remarkabel utveckling
            i försäkringskassornas arbete under denna process, som är så full
            av förändring. Men det är naturligtvis ändå mycket viktigt att
            man håller ögonen på dessa frågor.
          </note>
          <note n="c6710356">
            Det finns dessbättre också utrymme för ganska stora rationaliseringar
            i försäkringskassorna. De har mycket gamla datasystem, är dåligt
            datoriserade och kommer t.ex. att få en väldig nytta av den modernisering
            av datorerna som pensionsreformen kommer att innebära. Detsamma
            kan sägas gälla också för de andra reformerna. Detta är ett gyllene
            tillfälle att skapa rutiner med hjälp av ny teknik, som också
            kan bidra till att resurserna blir effektivt utnyttjade.
          </note>
          <note n="8493dfd5">
            Anf. 46 CHATRINE PÅLSSON (kds)
          </note>
          <note n="6a91f07b">
            Fru talman! Jag kan då bara med glädje konstatera att Anna Hedborg
            visar en öppenhet i dessa frågor.
          </note>
          <note n="6ca9b866">
            Jag hoppas också att moderniseringen av den tekniska utrustningen
            skall kunna genomföras. Men även för att detta skall få genomslag
            krävs det ordentligt med resurser. Jag vill tacka Anna Hedborg
            för den här debatten.
          </note>
          <note n="1273c4e8">
            Anf. 47 Statsrådet ANNA HEDBORG (s)
          </note>
          <note n="e5fba59d">
            Fru talman! Jag är övertygad att vi kommer att återkomma till
            frågor om administrativa resurser, datorisering, registerlagar
            och andra spörsmål som är av vikt för att försäkringskassorna
            skall kunna utföra sitt viktiga arbete på ett effektivt sätt.
          </note>
          <note n="95ae42e9">
            Överläggningen var härmed avslutad.
          </note>
          <note n="ca4187f5">
            7 § Svar på fråga 1995/96:225 om boendemiljön och Öresundsprojektet
          </note>
          <note n="5792e529">
            Anf. 48 Miljöminister ANNA LINDH (s)
          </note>
          <note n="f6e9699d">
            Fru talman! Lennart Daléus har frågat mig vilka omedelbara åtgärder
            som regeringen avser att vidta för att garantera boendemiljö och
            annan miljö vid bl.a. Kontinentalbanan i samband med Öresundsprojektet.
          </note>
          <note n="00ade972">
            Regeringen har fått för prövning enligt miljöskyddslagen dels
            delfrågor beträffande själva bron, dels utbyggnad av Kontinentalbanan,
            dels anslutningsvägarna från brofästet, den s.k. delsträcka 1.
          </note>
          <note n="31493783">
            Ärendena är under handläggning. I regeringens kommande beslut
            i dessa ärenden kommer regeringen att redovisa vilka skyddsåtgärder
            som måste vidtas för att skydda miljön.
          </note>
          <note n="63bc1cae">
            Beträffande delsträcka 1 har Koncessionsnämnden fastställt en
            rad villkor för tillståndet inkluderande skyddsåtgärder för boendemiljö
            och annan miljö. Tills vidare gäller dessa villkor. Därutöver
            har tillsynsmyndigheten bemyndigats enligt 20 § miljöskyddslagen
            att fastställa vissa ytterligare villkor.
          </note>
          <note n="34911f48">
            Eftersom ärendena för närvarande bereds inom regeringskansliet
            är jag inte beredd att nu ytterligare kommentera frågan.
          </note>
          <note n="b3bffbb6">
            Anf. 49 LENNART DALÉUS (c)
          </note>
          <note n="e1c42765">
            Fru talman! Jag tackar för svaret och tror att miljöministern
            och jag har samma ambitioner när det gäller en god miljö i Malmö
            och i Sydsverige i övrigt.
          </note>
          <note n="b130fcee">
            Det som hanteringen gäller är - låt mig säga så - den otäcka
            bro som tycks vara på väg att komma allt längre mot sin fullbordan.
            Det gäller också de transporter som Sverige behöver få utförda
            för att nå ut med gods till kontinenten. Precis som miljöministern
            säger behövs det en helhetslösning av dessa frågor.
          </note>
          <note n="e25cd17c">
            Jag undrar till att börja med om miljöministern har samma syn
            på helhetslösningen som kommunikationsministern har. Är det alltså
            samma ambitioner som driver de olika delarna av regeringen?
          </note>
          <note n="1ff5a0d5">
            Min andra fråga är om inte miljöministern tror att det går att
            stanna upp ett ögonblick och tänka efter, så att man kan konstruera
            påfarterna och möjligen också bron så att det blir bättre överensstämmelse
            med miljöambitionerna. Som det nu verkar kommer det att gå tungt
            gods genom centrala Malmö på järnväg, och detta kommer att fortsätta
            under många år framåt.
          </note>
          <note n="9666c698">
            Samtidigt projekteras och diskuteras en citytunnel, genom vilken
            det såvitt jag begriper skall gå både godstrafik och persontrafik.
          </note>
          <note n="3b928aaa">
            Allt det här innebär, fru talman, att man gör ont värre. Man
            har sett till att det blir en bro, med alla de miljöproblem som
            i sig följer med en sådan, och just nu verkar det som om många
            saker pekar åt fel håll också i den svenska anslutningen. Jag
            hade hoppats att miljöministern skulle kunna ge en signal om några
            ageranden som skulle minska det otäcka med denna bro.
          </note>
          <note n="2fdb8f8d">
            Anf. 50 Miljöminister ANNA LINDH (s)
          </note>
          <note n="86b2dc40">
            Fru talman! Både miljöministern och kommunikationsministern tycker
            att det är viktigt att vi får en bra miljö i södra Sverige och
            även att vi får järnvägstrafik på bron. Jag beklagar mycket att
            man inte tidigare har gjort klart hur man skall ansluta järnvägen
            till
          </note>
          <note n="fc4f13c7">
            Öresundsbron för att få en ordentlig järnvägstrafik.
          </note>
          <note n="6bf5e358">
            Men gjort är gjort, och det gäller nu att se till att det verkligen
            blir en bra och offensiv järnvägssatsning för framtiden.
          </note>
          <note n="41d3b6dc">
            Jag tycker att det blir litet defensivt att begära time out,
            att ta en paus. Det är bättre att vi försöker hitta bästa möjliga
            järnvägslösning.
          </note>
          <note n="4323464d">
            Mitt budskap till regionen när jag var där nere häromveckan var
            att det är viktigt att man i regionen tittar på vad som är viktigast
            i de olika projekt för framtiden som man har fört fram. Är det
            vägen, ringleden, är det yttre godsspåret eller är det citytunneln?
          </note>
          <note n="3cf8b895">
            Jag skall väl inte sticka under stol med att jag som miljöminister
            tycker att det är mycket positivt att en diskussion nu förs om
            att flytta pengar från vägsatsningen till järnvägssatsningen.
          </note>
          <note n="f659325a">
            Sedan tror jag att diskussionen bör fortsätta om vad det är mest
            bråttom med och hur man skall finna en lösning för godstrafiken.
            Kan det ske genom citytunneln eller skall man satsa på det yttre
            godsspåret?
          </note>
          <note n="f4185689">
            Men för att det inte skall bli ökade miljöproblem runt Öresundsbron
            tycker jag att en offensiv järnvägssatsning är det allra bästa
            vi kan göra nu.
          </note>
          <note n="94bc3d92">
            Anf. 51 LENNART DALÉUS (c)
          </note>
          <note n="7f1ff866">
            Fru talman! I huvudsak delar jag just den bedömningen att en
            offensiv järnvägssatsning är riktig. Men här finns några problem.
          </note>
          <note n="e86af1ac">
            Den tunga godstrafiken ut ur Sverige kommer med all sannolikhet
            att gå via Trelleborg och Ystad, vilket den bör göra. Den har
            ingen anledning att gå de 17
          </note>
          <note n="d51d1a0f">
            extra milen via Köpenhamn bort till Jylland och ned genom "hjärtinfarkten"
            höll jag på att säga, jag menade trafikinfarkten i Hamburgområdet.
            Jag tror inte att svensk godstrafik kommer att gå den vägen.
          </note>
          <note n="5a21d9d4">
            Kommer den inte att gå den vägen, minskar behovet av att bygga
            eller snarare agera i fråga om järnvägssträckningar i Malmö. De
            skulle syftat till att föra ut godstrafiken på bron, men skulle
            innebära mycket stora boendemiljöproblem i Malmö.
          </note>
          <note n="16df9d98">
            Då tror jag att det är riktigare att skyndsamt se till att det
            kommer ett yttre godsspår i Malmöområdet, som leder ned trafiken
            till de hamnar där den bör finnas och därigenom räddar Malmömiljön.
            Men då tror jag att det är bråttom, fru talman. Man måste agera
            innan planeringen och utbyggnaden har gått för långt.
          </note>
          <note n="adf71ab6">
            Anf. 52 Miljöminister ANNA LINDH (s)
          </note>
          <note n="e8fa9315">
            Fru talman! Oavsett hur mycket gods som går via
          </note>
          <note n="5f1b2f46">
            Malmö och hur mycket gods som går via Trelleborg är det viktigt
            att man har järnvägsmöjligheter båda vägarna. Där vill jag gärna
            att man i regionen fortsätter att diskutera vad man prioriterar
            mest just nu och vilken lösning som är bäst för att få så mycket
            både person- och godstrafik som möjligt på järnväg. Därför vill
            jag att de fortsätter att diskutera yttre godsspåret kontra citytunneln.
            Vad är viktigast? Måste man ha båda? I så fall måste vi också
            se på finansiering.
          </note>
          <note n="4284bd32">
            Kontinentalbanan får man väl använda under en övergångsperiod,
            men göra det med så bra miljöbestämmelser som möjligt. Min avsikt
            är att vi, samtidigt som regeringen fattar beslut vad beträffar
            kontinentalbanan, också skall kunna presentera den mer långsiktiga
            järnvägslösningen för regionen, så att de som bor längs kontinentalbanan
            skall kunna se hur många år trafiken kommer att fortsätta på kontinentalbanan
            och vad som blir den långsiktiga lösningen.
          </note>
          <note n="7f4f3734">
            Anf. 53 LENNART DALÉUS (c)
          </note>
          <note n="f1c2d1ca">
            Fru talman! Det senaste tycker jag är ett bra besked i den delen
            att samtidigt eller innan beslutet om kontinentalbanan fattas
            kommer det, som miljöministern säger, ett fast beslut om planeringen
            i sin helhet kring järnvägen. Om det blir på det sättet är det
            naturligtvis på sitt sätt utmärkt.
          </note>
          <note n="8ff47667">
            Problemet med kontinentalbanan är att Koncessionsnämnden, som
            lämnat ärendet till regeringen, har sagt nej till att flytta över
            den trafik som i dag går mellan Helsingborg och Köpenhamn till
            kontinentalbanan just för att det skulle störa boendemiljön så
            mycket. Jag tycker att det för övrigt är ett riktigt ställningstagande.
          </note>
          <note n="91438855">
            Men jag tror nog inte som miljöministern att de som tänker i
            regioner är de rätta att balansera de här frågorna. De vill gärna
            ha en citytunnel, kanske i tron att detta skulle kunna medverka
            till att lösa Sveriges ambitioner när det gäller att föra ut gods
            via järnväg till kontinenten. Detta stämmer inte riktigt. Jag
            skulle vilja varna miljöministern för satsningen på citytunneln.
            Satsa på det yttre spåret i stället och ge klarsignal tidigt och
            tydligt, tycker jag.
          </note>
          <note n="6db47f16">
            Anf. 54 Miljöminister ANNA LINDH (s)
          </note>
          <note n="5b79dd20">
            Fru talman! Vi kommer att fortsätta beredningen av det här ärendet
            och vi kommer inte att ha några förutfattade meningar. Vi kommer
            att för ögonen ha en så bra godstrafik och persontrafik som möjligt
            på järnvägarna i södra Sverige, gärna på bekostnad av vägtrafiken.
          </note>
          <note n="b3380ed6">
            Anf. 55 LENNART DALÉUS (c)
          </note>
          <note n="0d4001de">
            Fru talman! Det sistnämnda är musik för öronen.
          </note>
          <note n="5c23d799">
            Det är naturligtvis det rätta sättet, att flytta över från väg
            till järnväg. Men även järnvägen innebär ju miljöproblem. Det
            ser man när man tränger djupare in i frågan. I det här fallet
            är det boendemiljöproblem.
          </note>
          <note n="da57eb00">
            Skälet till att jag har tagit upp frågan på det här sättet är
            att om man är där nere märker man att människorna som bor kring
            den här banan lider. Jag vet att miljöministern också har varit
            där och tittat. Jag tycker att det lilla riskmomentet i det här
            är att bron byggs ut i Öresund, planeringen fortgår och det hela
            stelnar och cementeras i någonting som har att göra med ett gammalt
            krampaktigt förhållningssätt till Öresundsbron. Det har alltså
            inte sitt ursprung i en vettig planering av Sveriges transporter
            till kontinenten och det angelägna i boendemiljön i Malmö. Men
            jag litar på att miljöministern kommer att balansera detta på
            ett gott sätt.
          </note>
          <note n="2b391e36">
            Anf. 56 Miljöminister ANNA LINDH (s)
          </note>
          <note n="22a5ea9b">
            Fru talman! Jag besökte som sagt en hel del av de boende utmed
            kontinentalbanan för ungefär en vecka sedan. Jag förstår mycket
            väl deras problem.
          </note>
          <note n="e5178ce2">
            Det som jag tror var deras viktigaste budskap till mig var att
            de ville ha en lösning som de kunde lita på för framtiden. Därför
            var också mitt budskap till dem att vi skall försöka se till att
            vi ger bestämmelser för de närmaste åren, som garanterar att de
            får en så bra boendemiljö som det någonsin går. Samtidigt skall
            vi också se till att tidsbegränsa och i förväg tala om ett slutdatum
            för problemen med kontinentalbanan. Vi skall alltså ange den långsiktiga
            järnvägslösningen.
          </note>
          <note n="b0b5d92b">
            Det svaret verkade också de boende och representanterna för olika
            föreningar som jag träffade vara nöjda med. Vi arbetar vidare
            med det som sikte.
          </note>
          <note n="95ae42e9">
            Överläggningen var härmed avslutad.
          </note>
          <note n="ade0e823">
            8 § Svar på fråga 1995/96:233 om förbudet mot export av miljöfarligt
            avfall
          </note>
          <note n="8be82fcb">
            Anf. 57 Miljöminister ANNA LINDH (s)
          </note>
          <note n="7608f6d4">
            Fru talman! Peter Weibull Bernström har frågat mig om jag kommer
            att stödja Ivar Virgins förslag om en skärpning av förbudet mot
            export av miljöfarligt avfall för återvinning till icke OECD-länder,
            som går längre än det förslag som kommissionen har föreslagit,
            när det kommer upp till avgörande på EU:s miljöministermöte.
          </note>
          <note n="d713613a">
            Det förslag till exportförbud som vi miljöministrar kommer att
            få ta ställning till på ett ministermöte inom EU har sin bakgrund
            i det beslut som fattades inom ramen för Baselkonventionen på
            det tredje partsmötet i september förra året. Inför och under
            partsmötet spelade Sverige en drivande roll och medverkade i stor
            utsträckning till att exportförbudet antogs och nu skall bli en
            del av konventionen.
          </note>
          <note n="e790dd30">
            Regeringen har under hela processen, både inom ramen för EU-arbetet
            och det globala arbetet, dvs.
          </note>
          <note n="63edff17">
            Baselkonventionen, arbetat hårt för ett exportförbud av det slag
            som vi nu ser som resultat.
          </note>
          <note n="b10661a8">
            Arbetet pågår nu med att förtydliga vilka avfallsslag som skall
            omfattas av exportförbudet. Regeringen har redan förra året föreskrivit
            exportförbud och inkluderat de farliga avfallsslag som i dag omfattas
            av Baselkonventionen och som går längre än EU:s transportförordning
            gör.
          </note>
          <note n="275b971b">
            Jag kan i dag inte ta ställning till ett förslag som jag ännu
            inte har granskat. Jag vet inte om Ivar Virgins förslag innebär
            en skärpning eller inte. Rent allmänt vill jag dock säga att Sverige
            drivit exportförbudsfrågan mycket hårt. Vi är villiga att ytterligare
            skärpa vår egen lagstiftning för att få till stånd ett så effektivt
            och heltäckande regelsystem som möjligt. Vi kommer också att arbeta
            för hårdast möjliga regler i
          </note>
          <note n="13dd7da9">
            EU.
          </note>
          <note n="d2a16d04">
            Anf. 58 PETER WEIBULL
          </note>
          <note n="0e6bac2f">
            BERNSTRÖM (m)
          </note>
          <note n="588e53ec">
            Fru talman! Jag får börja med att tacka miljöministern för svaret,
            som tyvärr inte ger mig något riktigt besked om det jag frågade
            om. Men jag tolkar det inte heller som ett negativt besked. Visst
            hade det varit synd om Sverige i ministerrådet inte vågade stödja
            ett skarpt förslag från en svensk, som går längre än kommissionen
            har föreslagit och som EU-
          </note>
          <note n="ffee3d03">
            parlamentet redan har antagit.
          </note>
          <note n="3c6b5122">
            Miljöministern säger att hon inte vet om det innebär en skärpning
            eller ej. Men visst innebär det en skärpning. Det handlar ju om
            att lägga till den gröna listan till de andra två listorna och
            även en del ämnen utöver det.
          </note>
          <note n="dd4cd6de">
            Miljöfarligt avfall kommer ofta på villovägar, även när avsikten
            har varit att återvinna det. Fat med giftiga kemikalier har sköljts
            i land på Turkiets Svartahavskust efter otillåten dumpning i havet.
            Det finns fartyg som transporterat miljöfarligt avfall som blivit
            stoppade på ett ställe och sedan skickats vidare med sin farliga
            last. De har under lång tid seglat runt jorden som flygande holländare
            tills man hittat en lösning. Det finns många exempel på detta.
            Skälet är att det kostar mycket pengar att ta hand om miljöfarligt
            avfall på ett ansvarsfullt sätt.
          </note>
          <note n="b471cf7d">
            Frestelsen för även välrenommerade företag att välja en billigare
            lösning är ofta stor, och lösningen kan på papperet verka acceptabel.
            Men det visar sig ofta att stora miljöskador kan uppstå och dessutom
            just i länder som har svårt att skydda sin befolkning och miljö.
          </note>
          <note n="0616e344">
            Den långsiktiga lösningen måste vara att produktionsmetoderna
            i industriländerna anpassas till kravet att inte åstadkomma miljöfarligt
            avfall, eller också måste man se till att metoder att ta hand
            om det på ett tillfredsställande sätt finns redan när produktionen
            startas. I väntan på detta måste möjligheten att bli kvitt miljöfarligt
            avfall genom export till annat land eller genom dumpning i havet
            stoppas.
          </note>
          <note n="554e0ba2">
            Anf. 59 Miljöminister ANNA LINDH (s)
          </note>
          <note n="bcd8e6f0">
            Fru talman! Det här är en väldigt viktig fråga; därom är vi helt
            överens. Det här är faktiskt ett område som vi kan lyfta fram
            som ett exempel på att det går att påverka i EU och globalt. Det
            är Sverige och
          </note>
          <note n="907c7681">
            Danmark som har drivit frågan om exportförbudet.
          </note>
          <note n="c722f6c6">
            Precis som Peter Weibull Bernström påpekar handlar det om att
            man inte skall kunna dumpa farligt avfall i t.ex. u-länder eller
            i Östeuropa. Vi skall i de rika länderna ta hand om det farliga
            avfallet själva.
          </note>
          <note n="67f2c488">
            Det är som sagt ett bra exempel på att det går att påverka i
            EU. När Sverige och Danmark drev frågan hade vi från början många
            länder emot oss. Så småningom fick vi med oss EU, och så småningom
            fick
          </note>
          <note n="564007d0">
            EU med sig de andra länderna på Baselkonventionen.
          </note>
          <note n="e7780dc6">
            Nu har parlamentet förhoppningsvis gjort ytterligare skärpningar,
            men jag måste få granska förslaget närmare innan jag exakt vet
            vad det innebär. Jag har haft gott samarbete med Ivar Virgin och
            de andra EU-
          </note>
          <note n="0902b0ad">
            parlamentarikerna i denna fråga tidigare, och jag är övertygad
            om att vi även i framtiden kommer att ha ett bra samarbete. Det
            innebär att vi kommer att gå på den strängare linjen i Sverige
            och försöker få EU:s ministerråd på den strängast möjliga linjen.
            Så skulle jag vilja uttrycka mig.
          </note>
          <note n="87a4bce4">
            Anf. 60 PETER WEIBULL
          </note>
          <note n="0e6bac2f">
            BERNSTRÖM (m)
          </note>
          <note n="6165eb70">
            Fru talman! I så fall skulle jag vilja avsluta med att säga att
            jag tror att vi är på samma linje och att vi i slutändan får se
            den skärpning som Ivar Virgin har fått igenom i Europaparlamentet.
          </note>
          <note n="95ae42e9">
            Överläggningen var härmed avslutad.
          </note>
          <note n="bea85bbd">
            9 § Hänvisning av ärenden till utskott
          </note>
          <note n="eccc1b29">
            Föredrogs och hänvisades
          </note>
          <note n="88ec88b9">
            Propositioner
          </note>
          <note n="db76b67e">
            1995/96:105 till finansutskottet
          </note>
          <note n="851b42dc">
            1995/96:108 till näringsutskottet
          </note>
          <note n="1021ad44">
            1995/96:121 till skatteutskottet
          </note>
          <note n="29368fb7">
            1995/96:127 till konstitutionsutskottet
          </note>
          <note n="0dc13a53">
            Skrivelser
          </note>
          <note n="a2fd3a1d">
            1995/96:120 till jordbruksutskottet
          </note>
          <note n="2a7bd79b">
            1995/96:124 till justitieutskottet
          </note>
          <note n="de64f6c4">
            Förslag
          </note>
          <note n="3720c810">
            1995/96:RFK4 och RFK5 till konstitutionsutskottet
          </note>
          <note n="eae0da4c">
            10 § Bordläggning
          </note>
          <note n="9b78fdb4">
            Anmäldes och bordlades
          </note>
          <note n="88ec88b9">
            Propositioner
          </note>
          <note n="eaa6b647">
            1995/96:119 Reformerad tandvårdsförsäkring
          </note>
          <note n="d116df86">
            1995/96:123 Produktsäkerhetslagen och offentlig verksamhet
          </note>
          <note n="f68075e8">
            Skrivelse
          </note>
          <note n="7c20ec34">
            1995/96:122 Redogörelse för en överenskommelse om vissa ersättningar
            till sjukvårdshuvudmännen m.m. för år 1996
          </note>
          <note n="160c66bd">
            11 § Anmälan om interpellationer
          </note>
          <note n="63c97186">
            Anmäldes att följande interpellationer framställts
          </note>
          <note n="100ae1d0">
            den 23 januari
          </note>
          <note n="ff04ef8b">
            1995/96:52 av Ragnhild Pohanka (mp) till utrikesministern
          </note>
          <note n="6b497a00">
            Turkiet
          </note>
          <note n="b6a3ac58">
            1995/96:53 av Dan Ericsson (kds) till miljöministern
          </note>
          <note n="9056a9fc">
            Handel med avfall över nationsgränserna
          </note>
          <note n="1f7ed1c4">
            1995/96:54 av Nils-Erik Söderqvist (s) till kommunikationsministern
          </note>
          <note n="a447d07a">
            Grusvägar i Dalsland
          </note>
          <note n="45b2b94b">
            1995/96:55 av Kia Andreasson (mp) till miljöministern
          </note>
          <note n="11213838">
            Giftfritt slam till det svenska jordbruket
          </note>
          <note n="59681571">
            Interpellationerna redovisas i bilaga som fogas till riksdagens
            snabbprotokoll tisdagen den 30 januari.
          </note>
          <note n="602b7cac">
            12 § Kammaren åtskildes kl. 15.14.
          </note>
          <note n="77f0bedc">
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
