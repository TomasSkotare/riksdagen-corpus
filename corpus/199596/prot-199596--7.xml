<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--7</head>
          <docDate when="1995">1995</docDate>
        </div>
      </front>
      <body>
        <div>
          <note n="6eece32c">
            19.45 - 19.46
          </note>
          <note n="9562d755">
            Det justerade protokollet beräknas utkomma om 3 veckor
          </note>
          <note n="6971de39"/>
          <note n="6ec671e8">
            ______________________________________________________________________
          </note>
          <note n="aa1482d9">
            1 § Meddelande om muntliga frågor till regeringen
          </note>
          <note n="dfe1732f">
            Andre vice talmannen meddelade att torsdagen den 19 oktober kl.
            14.30 skulle följande statsråd besvara muntliga frågor:
          </note>
          <note n="54eaaf2b">
            Statsminister Ingvar Carlsson (s), utrikesminister
          </note>
          <note n="4687c53b">
            Lena Hjelm-Wallén (s), civilminister Marita Ulvskog
          </note>
          <note n="c2b0c44c">
            (s), statsrådet Mats Hellström (s), och statsrådet Jan
          </note>
          <note n="977fe664">
            Nygren (s).
          </note>
          <note n="703110c2">
            2 § Avsägelse
          </note>
          <note n="c658a0cb">
            Andre vice talmannen meddelade att Sonia Karlsson (s) avsagt
            sig uppdraget att vara suppleant i Riksdagens revisorer.
          </note>
          <note n="ce95d65a">
            Kammaren biföll denna avsägelse.
          </note>
          <note n="9cd50943">
            3 § Anmälan om kompletteringsval
          </note>
          <note n="eb12c4e2">
            Andre vice talmannen meddelade att på grund av uppkommen vakans
            hade Socialdemokratiska riksdagsgruppen anmält Barbro Andersson
            som suppleant i Riksdagens revisorer.
          </note>
          <note n="611e4255">
            Talmannen förklarade vald till
          </note>
          <note n="3a9916f7">
            suppleant i Riksdagens revisorer
          </note>
          <note n="b1323bec">
            Barbro Andersson (s)
          </note>
          <note n="d066befb">
            4 § Allmänpolitisk debatt (forts. från prot.
          </note>
          <note n="682b209a">
            6)
          </note>
          <note n="b66cf762">
            Arbete - tillväxt
          </note>
          <note n="4adfddac">
            Anf. 1 SONJA REMBO (m)
          </note>
          <note n="d3fc5c06">
            Fru talman! I slutet av november 1990 besökte chefen för AMS
            riksdagens arbetsmarknadsutskott.
          </note>
          <note n="2a6218a1">
            Han var djupt bekymrad över de varselsiffror som då hade registrerats
            som de högsta någonsin. Det var den första signalen om att vi
            var på väg in i det arbetslöshetens stålbad som dåvarande finansministern
            Kjell-
          </note>
          <note n="af1f4d32">
            Olof Feldt hade varnat för redan ett år tidigare.
          </note>
          <note n="f48b2e1b">
            Arbetslösheten spred sig som en löpeld över landet. I två decennier
            hade Sverige förlorat konkurrenskraft jämfört med andra industriländer.
            Återkommande kostnadskriser hade mötts med devalveringar som dolde
            problemen för en tid. Vad som inte kunde döljas var att vi hela
            tiden blev fattigare. Räknat i inkomst per invånare halkade vi
            sedan 1970 ned från tredje till nittonde plats.
          </note>
          <note n="88627686">
            Hösten 1992 brast den spekulationsbubbla som trots ett högt ränteläge
            hade byggts upp av en låneekonomi som gynnades av kombinationen
            inflation och skatteavdrag. Skatteomläggningen ett par år tidigare
            medförde att det blev ogynnsamt att låna och gynnsamt att spara.
            I stället för att låna till konsumtion och byggnation började
            hushållen betala av sina dyra lån.
          </note>
          <note n="6feccc71">
            I spåren följde den finanskris som vi känner alltför väl.
          </note>
          <note n="e69a0fed">
            Den överhettade arbetsmarknad vi hade i slutet av
          </note>
          <note n="0bf9f8e0">
            1980-talet föll ihop som en trasig ballong. Utvecklingen är dramatisk.
            När den borgerliga regeringen tillträdde i september 1991 förlorade
            varje dag 1 000
          </note>
          <note n="958a79c2">
            personer arbetet.
          </note>
          <note n="42b22fff">
            Det var nödvändigt att ta itu med de grundläggande problemen
            i ekonomin och på arbetsmarknaden. Så skedde också. När den nuvarande
            regeringen tillträdde för ett år sedan gick exportindustrin för
            fullt och investeringarna och produktionen ökade i en takt som
            vi inte hade upplevt på mycket mycket länge. Företagen såg ljust
            på framtiden. Det tillkom 1 000 jobb om dagen. Därmed har jag
            inte sagt att Sveriges ekonomiska problem var lösta - långt därifrån
            - men vi var på rätt väg.
          </note>
          <note n="68255d8b">
            Fru talman! Det kan förefalla litet tjatigt att än en gång upprepa
            dessa väl kända förhållanden, men jag anser att det är nödvändigt
            av den enda anledningen att företrädare för den nuvarande regeringen
            är i full färd med att försöka skriva om historien. Det mest flagranta
            exemplet hittills tycker jag är årets regeringsförklaring. Härmed
            fortsätter socialdemokraterna den taktik som tillämpades under
            hela förra perioden.
          </note>
          <note n="46c0cf4f">
            Enda undantaget var de prisöverenskommelser som träffades 1992,
            ett år efter den borgerliga regeringens tillträde. Den gången
            visade socialdemokraterna kurage och ansvarskänsla, men därefter
            inleddes ett ofruktbart och destruktivt nej-sägande. Hos väljarna
            skapades förväntningar om att allt skulle bli som det en gång
            var, något som givetvis förstärktes av de återställare som genomfördes
            förra hösten med stöd av Vänsterpartiet.
          </note>
          <note n="09d1c622">
            Sedan dess har regeringen i många stycken fört en politik som
            går på tvärs mot vad dess väljare anser sig ha haft fog att se
            fram emot. Inte väntade alla de som demonstrerade på Mynttorget
            den 15 december 1993
          </note>
          <note n="ae3630e4">
            att den socialdemokratiska regeringen skulle sänka ersättningsnivån
            i arbetslöshetsförsäkringen - inte till de 80 % som man demonstrerade
            emot, utan till
          </note>
          <note n="19ce7092">
            75 %! Inte heller väntade de sig urholkade pensioner, kraftiga
            skattehöjningar på vanliga inkomster eller att skatten på arbete
            skulle höjas med 36 miljarder kronor, motsvarande 150 000 arbetstillfällen.
            Inte väntade man sig att den totala arbetslösheten fortfarande
            skulle ligga bortåt 12 %.
          </note>
          <note n="0b953fd2">
            Det var en draksådd som regeringspartiet nu skördar. Men vi kommer
            alla att drabbas av konsekvenserna.
          </note>
          <note n="5892cbbd">
            Fru talman! Även om jag upprörs över regeringens återkommande
            försök att frånkänna den föra regeringen alla förtjänster och
            berömma sig själv för stordåd hindrar det mig inte att erkänna
            och känna tillfredsställelse över att många kurvor nu pekar rätt.
          </note>
          <note n="ead2020e">
            Också den tidigare regeringen har ju anledning att räkna sig
            detta till godo.
          </note>
          <note n="86cb126f">
            Är det någonting vi alla borde ha lärt oss är det att det är
            en mycket lång tidsrymd mellan ett statsrådstal eller ett riksdagsbeslut
            till dess att effekterna av ekonomin kan avläsas. Det är bara
            de finansiella marknaderna som reagerar sekundsnabbt. Industriinvesteringar
            och sysselsättning tar mycket längre tid på sig.
          </note>
          <note n="13a7e2ac">
            Det finns en uppenbar fara i att ta kortsiktigt positiva siffror
            till intäkt för att blåsa faran över eller ge intryck av att problemen
            nu är lösta.
          </note>
          <note n="963dfd83">
            Konjunkturinstitutets färska rapport visar på dilemmat. Industriinvesteringarna
            fortsätter i en hög takt. Industriproduktionen ökar. Sverige kommer
            återigen över det magiska 20-procentsstreck som utgör minimigränsen
            för att vi skall kunna kalla oss en industrination. Tillväxten
            ser ut att i år, då konjunkturen av allt att döma kulminerar,
            ha en takt som vi inte har sett sedan 1960-talet. Inflationen
            är fortsatt låg.
          </note>
          <note n="ef54e50d">
            Men tillskottet till arbetsmarknaden är mycket svagt. 1997 väntas
            den öppna arbetslösheten fortfarande ligga på 6,5 %. Inklusive
            AMS-åtgärder blir det
          </note>
          <note n="cd3195dd">
            12 %. Länsarbetsnämnderna har redan börjat rapportera sin oro
            över det låga inflödet av nyanmälda platser. Vi är således långt
            ifrån målet att halvera arbetslösheten till sekelskiftet, dvs.
            samma mål som angavs i EU:s vitbok.
          </note>
          <note n="062746fd">
            Regeringen har berömt sig av att i EU driva arbetslöshetsfrågorna.
            I Essen antogs ett fempunktsprogram med sikte på bl.a. en effektivare
            arbetsmarknadspolitik, flexiblare arbetsrätt och lägre lönekostnader.
            I december, i Madrid, skall stats- och regeringscheferna diskutera
            ett gemensamt program baserat på de nationella program som skulle
            ha tagits fram till den 1 oktober. Men ännu har den svenska regeringen
            inte presenterat sitt program. Kan Jan
          </note>
          <note n="427d8c9b">
            Bergqvist i dag tala om för kammaren när programmet kommer och
            om det kommer att omfatta alla fem punkterna i Essenprogrammet?
          </note>
          <note n="026c718f">
            Fru talman! Vi väntar nu på regeringens länge omtalade tillväxtproposition.
            Tidpunkten har flyttats fram, och det aviserades i går att den
            kanske inte kommer förrän i november. Detta är illavarslande och
            ännu ett vittnesbörd om regeringens beslutsvånda och vankelmod.
            Vad Sverige minst av allt behöver är mer av nja- och vet-inte-politik.
          </note>
          <note n="44f9010d">
            Den förra regeringen inledde omläggningen mot en politik för
            tillväxt, företagande och en väl fungerande arbetsmarknad. Det
            är på den vägen vi måste fortsätta.
          </note>
          <note n="13760d81">
            I dag inser de flesta att vi lever i en brytningstid som ställer
            mycket stora krav på vår förmåga att tänka i nya banor. Gamla
            tumregler gäller inte längre. Det är tidens tecken att årets nobelpris
            i ekonomi gick till amerikanen Robert E. Lucas för hans utveckling
            av teorin om rationella förväntningar. Den visar att kortsiktig
            politisk styrning, s.k. "fine tuning", inte fungerar. Medborgarna
            uppför sig inte så som många ekonomiska teorier och politiker
            förutsätter, utan anpassar sig till nya ekonomiska förutsättningar.
          </note>
          <note n="e14debbd">
            Fru talman! Vi som inte är ekonomer av facket är kanske inte
            så överraskade av dessa rön, egentligen.
          </note>
          <note n="f4ee0fa7">
            För så är det ju. Väntar sig en strävsam företagare att han skall
            bli straffbeskattad om han är framgångsrik och vill investera
            i Sverige ser han sig kanske hellre om efter bekvämare och säkrare
            sätt att använda sina pengar. Väntar sig en arbetsgivare att det
            skall vara krångligt och dyrt att anställa gör han inte det. Väntar
            sig en ung människa att en lång och krävande utbildning inte skall
            ge en god löneutveckling utan enbart en studieskuld som skall
            betalas av till pensionsåldern känns kanske utbildningen inte
            lika angelägen.
          </note>
          <note n="5ca79642">
            I Sverige måste vi anpassa oss till och ta vara på de förändrade
            förutsättningar som den globala utvecklingen erbjuder ekonomiskt,
            tekniskt och mänskligt. Vi måste skapa ett klimat för positiva
            förväntningar.
          </note>
          <note n="3829753a">
            Tillväxten måste komma i företagen. Det är där de nya arbetsplatserna
            skapas. Då räcker det inte att tala vackert om företagen. De måste
            få gynnsamma och stabila spelregler. Nya möjligheter måste tas
            till vara inom forskning, utveckling och teknikspridning. Utbildningsunderskottet
            måste utbildas bort, och kunskaps- och kompetensnivån måste höjas
            målmedvetet och långsiktigt. Regelsystemen på arbetsmarknaden
            behöver förändras för att medge flexibilitet och anpassningsförmåga.
            En början vore att återställa förra höstens återställare. Det
            gäller också reformeringen av arbetslöshetsförsäkringen. Arbetsmarknadspolitiken
            i snäv mening behöver stramas upp och effektiviseras.
          </note>
          <note n="2f805132">
            Skattepolitiken är central. Skatterna på investering och arbete
            är i dag så höga att de motverkar investeringar och arbete. I
            dag frågar man sig om socialdemokraterna ens orkar med att föreslå
            ett riskkapitalavdrag.
          </note>
          <note n="7115f61c">
            Kommun- och landstingsanställda skulle kunna får en alternativ
            arbetsmarknad och bättre möjligheter till eget företagande om
            den offentliga sektorn öppnades för konkurrens. Det skulle också
            ge en bättre kommunal ekonomi.
          </note>
          <note n="418bbee3">
            Saneringen av statens finanser måste ske genom effektiviseringar
            och besparingar, inte genom skattehöjningar.
          </note>
          <note n="62df4ade">
            Samarbetet med EU måste ske helhjärtat och med tydliga och bestämda
            mål.
          </note>
          <note n="23bd75f0">
            Nu, fru talman, duger det inte längre med nostalgi och återställare,
            utan vi måste ta oss ur det förgångnas bojor och målmedvetet föra
            en politik för framtiden.
          </note>
          <note n="de71613e">
            Anf. 2 PER-OLA ERIKSSON (c)
          </note>
          <note n="b3041ed0">
            Fru talman! Sviterna efter 80-talet har varit och är kännbara
            för Sverige och svenska folket. 1990-talet präglas av ett ekonomiskt
            vårdarbete för att bota baksmällan efter 1980-talet, som ledde
            till finanskris, låg investeringstakt i näringslivet och hög arbetslöshet.
          </note>
          <note n="7595d9d9">
            Sakta men säkert pekar nu ekonomins kurvor åt rätt håll. Det
            har skett väsentliga förbättringar i svensk ekonomi. Under detta
            år blir tillväxten väsentligt högre än vad som tidigare beräknats.
            Den svenska kronan har stärkts kraftigt jämfört med i våras. Räntorna
            har fallit. Räntemarginalen gentemot Tyskland, som den 20 april
            uppgick till 457 punkter för femåriga obligationslån, är nu nere
            i ca 280 punkter.
          </note>
          <note n="a9268b86">
            Färdriktningen är tydlig, men vi har ännu inte nått målet.
          </note>
          <note n="21ec81f5">
            Vi känner oss nu också övertygade om att statsskuldens andel
            av bruttonationalprodukten verkligen skall stabiliseras under
            1996. Det finns t.o.m. ett visst hopp att det etappmålet skall
            kunna överträffas och nås tidigare. Det som en del ansåg vara
            ett för djärvt mål för 1998 kan faktiskt infrias tidigare. Arbetet
            med att ge Sverige starkare finanser är på god väg att lyckas,
            till glädje för alla och envar som bor i detta land.
          </note>
          <note n="a8881492">
            Bedömningar av lånebehovet visar att staten i år kan låna i storleksordningen
            50 miljarder kronor mindre än 1994, eller mindre än tre fjärdedelar
            av vad vi behövde låna under fjolåret. Utomstående bedömare har
            dessutom gjort prognosen att Sverige med fasthet i den ekonomiska
            politiken år 1997 inte behöver nettolåna en enda krona inom landet.
          </note>
          <note n="ae5730cd">
            Den här utvecklingen har inte kommit till stånd av en slump.
            I avgörande utsträckning påverkas utvecklingen av beslut som fattats
            i den här kammaren. Förtjänsten skall naturligtvis inte enbart
            tillskrivas de politiska beslut som Centern och Socialdemokraterna
            kommit överens om. I ärlighetens namn måste vi erkänna att den
            gynnsamma utvecklingen i den svenska ekonomin i år i väsentliga
            avseenden kan förklaras av beslut som fattades före 1994 års val.
          </note>
          <note n="b06ca7b1">
            Faktum kvarstår dock att överenskommelsen mellan Centerpartiet
            och Socialdemokraterna i våras skapade politisk stabilitet och
            helt nya förutsättningar för Sverige. Vänstersvängens tid är förhoppningsvis
            ett minne blott.
          </note>
          <note n="5510d11b">
            Handslaget mellan centerpartiet och regeringen har haft, har
            och kommer att få en avgörande betydelse för Sveriges möjligheter
            att återskapa sunda statsfinanser och en fast grund för framtida
            välfärdspolitik.
          </note>
          <note n="6b0e9576">
            Nu har också den s.k. marknaden upptäckt vad den politiska stabiliteten
            betyder. Om en nation saknar politisk stabilitet och förmåga att
            fatta nödvändiga politiska beslut kan man inte påräkna marknadens
            förtroende. Nu har dess bättre förtroendet för Sverige och svensk
            ekonomi stärkts. Det ger lägre räntor och en starkare krona.
          </note>
          <note n="79686ed2">
            De som i våras hävdade att kompletteringspropositionens bild
            att Sveriges ekonomiska framtid byggde på glädjekalkyler har i
            dag anledning att besinna sig.
          </note>
          <note n="8fc22e24">
            Vi vet visserligen att framtiden kommer att erbjuda nya svårigheter
            och problem. Den stora statsskulden som vi, även med dagens gynnsamma
            utveckling, har att leva med under flera år framåt gör oss sårbara.
          </note>
          <note n="601a0ef3">
            Varje gång som osäkerheten om stabiliteten på den internationella
            valutamarknaden växer drabbas Sverige negativt genom höjda räntor
            och svagare valuta.
          </note>
          <note n="2eef21fa">
            Trots en mycket ljusare bild i dag än för bara några månader
            sedan är inte faran över för svensk ekonomi. Men det förefaller
            tyvärr som om en del lever i en illusion; en illusion om att det
            finns en politik som ingenting kostar och att det går att lösa
            problem genom att dela ut mer pengar trots att pengarna inte finns.
          </note>
          <note n="b574aceb">
            Förslagen från enskilda debattörer och intresseorganistationer
            om att höja ersättningarna i trygghetssystemen är fel signaler
            i fel tid. Det är också att lura människorna.
          </note>
          <note n="974a0292">
            Tro inte på dem som påstår sig ha en lösning som ingenting kostar
            eller som bara drabbar ett fåtal välbeställda. Det receptet existerar
            inte. Medicinen för att få Sveriges ekonomi i balans är besk,
            men helt nödvändig att svälja. För att långsiktigt kunna slå vakt
            om den svenska välfärdspolitiken är det nödvändigt att skapa balans
            mellan utgifter och inkomster. En del verkar ännu inte ha förstått
            denna enkla sanning.
          </note>
          <note n="d2e5443b">
            Det är som om vissa har en helt egen ekonomisk teori, där balans
            mellan vad vi producerar och vad vi tillåter oss konsumera inte
            behövs. Den orimliga teorin appliceras både på budgetsaneringen
            och lönebildningen. Inget kan vara farligare än att dagdrömma
            sig tillbaka till den tid då riksdag och regering agerade alla
            goda gåvors givare. Knappt har Sverige fått upp ena foten på fast
            mark förrän kraven på inhiberade besparingar reses. Dessa krav
            måste med kraft tillbakavisas.
          </note>
          <note n="9751eb53">
            Vi kan nu konstatera att åtstramningen i statsfinanserna inte
            med automatik leder till sänkt aktivitetsnivå i ekonomin. Uppgifterna
            om utvecklingen under första halvåret i år visar i stället att
            det är när tilltron växer till att politiken leder till balans
            i statsfinanserna som det skapas förutsättningar för bättre tillväxt.
            Det är en viktig lärdom inför framtiden.
          </note>
          <note n="5280edc8">
            Vi har nu en tillväxttakt som vi inte haft sedan
          </note>
          <note n="eb0dc1a7">
            1984. Då var emellertid tillväxten till stor del orsakad av offentlig
            expansion. Nu är den i stället näringslivsbaserad och exportledd.
            Tillväxten förenas också med låg inflation.
          </note>
          <note n="124b035c">
            I höstrapporten från Konjunkturinstitutet redovisas en kraftig
            tillväxt i ekonomin för första halvåret 1995
          </note>
          <note n="ad61dafe">
            och första halvåret 1996. Den uppskattas för året till nästan
            4 % . Produktionstillväxten i industrin beräknas till 11 % och
            de fasta investeringarna beräknas både i år och 1996 öka med omkring
            10 %. För 1997
          </note>
          <note n="bd70439e">
            blir dock talen väsentligt mindre. Riksdagen måste därför samla
            sig till beslut om sådana åtgärder som kan skapa en långsiktigt
            hög och hållbar tillväxt i
          </note>
          <note n="3a2a8d45">
            Sverige.
          </note>
          <note n="30beee06">
            Även om ekonomin i dag visar på många positiva sidor kan vi inte
            vara helt nöjda med utvecklingen.
          </note>
          <note n="ec7759ef">
            När det gäller arbetslösheten, antalet nya företag och nya jobb
            som tillskapas och när det gäller lönebildninen finns det tvärtom
            skäl till oro. Stora anspråk måste därför resas på framtidens
            politik.
          </note>
          <note n="37111413">
            Först och främst gäller det bibehållen och förstärkt tilltro
            till saneringen av statsfinanserna. Flerårigt utgiftstak och förbättrad
            budgetdisciplin är några viktiga steg. Dessutom behövs åtgärder
            som ger oss fler företag och fler företagare. Det är bara den
            vägen vi kan gå för att kunna minska arbetslösheten.
          </note>
          <note n="48ac435c">
            Svensk företagsamhet måste få svängrum. Vi måste frigöra viljan
            till företagande hos hela svenska folket. Vi måste stimulera investeringsviljan
            hos företagarna med bl.a. bättre tillgång till riskkapital. För
            att stimulera nyföretagandet återinförs kvittningsrätten.
          </note>
          <note n="ae9afd44">
            Genom Centerns medverkan skall också riskkapitalavdrag införas.
            Vidare måste arbetsrätten reformeras och moderniseras, men inte
            deformeras.
          </note>
          <note n="b4f65ffc">
            Kompetensutveckling och fler platser i den högre utbildningen
            måste bli centrala inslag i en politik för tillväxt. Det är inte
            med lägre löner, med sämre kompetens och ökade klyftor som Sverige
            skall vinna konkurrenskraft internationellt utan genom ökad kompetens,
            fler företag, större investeringar och en god produktivitet.
          </note>
          <note n="ceb879bf">
            Vad vi nu behöver är ett batteri av tillväxtfrämjande åtgärder.
            Det är helt nödvändigt för att bibehålla en hög tillväxt i svensk
            ekonomi, pressa ner arbetslösheten och skapa nya jobb. Inte minst
            inom miljöområdet finns goda möjligheter till tillväxt, både vad
            gäller teknikutveckling, nya jobb och ökad konkurrenskraft genom
            miljövänliga produkter och produktionsmetoder.
          </note>
          <note n="448fc998">
            Fru talman! Centern har ambitionen att fortsätta att vara en
            konstruktiv politisk kraft i det parlamentariska arbetet för att
            skapa en bättre ekonomisk utveckling i landet. Vi låter oss inte
            frestas till en politik som strör grus i maskineriet, att springa
            bort från ansvaret och i stället söka en position som ger lättköpta
            röster i nästa val. Vi är beredda att ta ansvar här och nu.
          </note>
          <note n="1aa58162">
            En del ledarskribenter har den senaste tiden efterlyst mer opposition
            och därmed mer konfrontation.
          </note>
          <note n="94164400">
            Men, fru talman, Sverige behöver inte mer av konfrontation utan
            mer av samarbete och samförstånd.
          </note>
          <note n="ecfcd05c">
            Från Centerns sida har vi ambitionen att medverka till att Sveriges
            ekonomi kommer på fast mark. Vi har konkreta förslag till politiska
            åtgärder som vi steg för steg vill se förverkligade.
          </note>
          <note n="9d935052">
            Anf. 3 ANNE WIBBLE (fp)
          </note>
          <note n="d3136daf">
            Fru talman! För ett år sedan sade den nytillträdde statsministern
            här i kammaren att den nya regeringen nu skulle lägga om politiken
            så att arbetslösheten skulle sjunka. Sedan dess har det från regeringshåll
            blivit allt tystare och tystare om arbetslösheten. I
          </note>
          <note n="39b4d9a8">
            regeringsförklaringen alldeles nyligen sade samme
          </note>
          <note n="4b1295f1">
            Ingvar Carlsson att nu, ett år senare, skulle man ta itu med
            tillväxten. Arbetslösheten skulle pressas ner tiondel för tiondel,
            sade han.
          </note>
          <note n="a575ab7c">
            Det lät möjligen bra. Men tyvärr stämmer det inte alls med verkligheten.
            I verkligheten leder politiken till att arbetslösheten pressas
            upp tiondel för tiondel.
          </note>
          <note n="2cd66c73">
            För varje ny prognos som har kommit har arbetslösheten fastnat
            på en allt högre nivå.
          </note>
          <note n="1c632d0b">
            I våras sade Konjunkturinstitutet att den öppna arbetslösheten
            i år skulle var 7,4 %. Nu är dess prognos en tiondel högre. För
            ett år sedan trodde samma KI att den totala arbetslösheten nästa
            år, 1996, skulle vara nästan 11 %, 10,9 %. Den prognosen har man
            nu skrivit upp med hela tio tiondelar, till nästan 12 %.
          </note>
          <note n="0a7ee6d1">
            Det betyder att arbetslösheten har pressats upp med en tiondel
            per månad enligt dessa prognoser. Nu ökar varslen, nu minskar
            antalet lediga platser, nu ökar också konkurserna och nyföretagandet
            sjunker dramatiskt. De nya företag som skall ge oss de nya jobben
            blir allt färre.
          </note>
          <note n="42039217">
            Tystnaden om arbetslösheten och misslyckandet med jobben bidrar
            till politikerförakt och framgång för populism. För detta har
            Socialdemokraterna ett mycket stort ansvar. Det är en så uppenbar
            skillnad mellan det som man nu gör, det som nu händer och vad
            som sades från socialdemokratiskt håll och vad som föreslogs under
            oppositionstiden och i valrörelsen. Missnöjet växer, och det är
            begripligt.
          </note>
          <note n="d072db22">
            Jag kan ta ett enda nytt exempel. Den socialdemokratiska kommunledningen
            i Norrköping har just varslat 500 personer om uppsägning. Samme
            kommunalråd skrev före valet på ett papper där han sade, att om
            det blir s-ledning i kommunen kommer inte en enda person att sägas
            upp. Det är inte så konstigt att folk blir arga. Socialdemokraterna
            tycks heller inte kunna hantera denna ilska.
          </note>
          <note n="d6b6c5fb">
            Fru talman! Socialdemokraterna gör anspråk på att kunna leda
            landet. Men det vi nu bevittnar visar att de inte ens kan leda
            sitt eget parti. Det liknar mest av allt en hönsgård där olika
            personer sprätter åt olika håll.
          </note>
          <note n="e6249b0d">
            Socialdemokraterna tycks vara internt oense om nästan allting
            i den ekonomiska politiken, och då blir det ingen fast kurs åt
            rätt håll. Man är oense om skattepolitiken, skatteväxling, EMU,
            arbetsrätt, miljöpolitik, arbetslöshetsförsäkringen, socialförsäkringarna,
            kommunerna och energipolitiken. Olika tankar har ventilerats och
            förkastas i snabb takt under sommaren.
          </note>
          <note n="ecc0cf1b">
            Jag vill fråga Jan Bergqvist, som företräder regeringssidan här
            i dag: Kan han ge något enda exempel, ett enda exempel, på en
            ekonomisk-politisk åtgärd som Socialdemokraterna är eniga om?
          </note>
          <note n="7ca78e6d">
            Finansministern har inte behagat anmäla sig till dagens debatt.
            Jag missunnar på intet sätt Göran Persson vare sig ledighet eller
            annat. Det var faktiskt så att räntorna sjönk mest när finansministern
            var ledig i somras. Han kanske rent av skall vara ledig litet
            oftare. Jag vill inte heller missunna honom glädjen över
          </note>
          <note n="c056d5cc">
            KI:s tillväxtprognos på 4 %. Ingvar Carlsson var för sin del
            uppenbart nöjd med de 4 procenten att han glömde att detta bara
            pågår i ett enda år. Redan nästa år halveras tillväxttakten, och
            sedan sjunker den ännu mer, om man skall tro Konjunkturinstitutet.
            Och arbetslösheten förblir katastrofalt hög.
          </note>
          <note n="ebec6cbe">
            Jag vill dröja något vid 4 % tillväxt. För nästan två år sedan
            skrev jag en artikel tillsammans med Lars
          </note>
          <note n="b7a10baa">
            Leijonborg med rubriken 4 % tillväxt räddar jobben.
          </note>
          <note n="dc7af0ec">
            Det ansågs då vara rent önsketänkande. Men sanningen är att det
            är den sortens utvecklingstakt som krävs om vi skall knäcka massarbetslösheten.
            Det var ett antal punkter som krävdes för att vi skall kunna nå
            en så snabb utveckling under flera år. Några är uppfyllda, men
            andra återstår.
          </note>
          <note n="01a4ce5f">
            Det är de återstående punkterna som regeringens kommande tillväxtproposition
            och inriktningen av den ekonomiska politiken borde handla. Det
            bärande temat för de punkterna är att se och utnyttja möjligheter
            till en dynamisk utveckling, att ge luft och näring åt de välståndsbildande
            krafterna. Detta är särskilt viktigt för dem som likt oss i Folkpartiet
            har ett socialt ansvar och vill måna om att ekonomin blir så stark
            att välfärdspolitik framöver kan handla om någonting annat än
            nedskärningar.
          </note>
          <note n="fb090649">
            Några punkter är uppfyllda. GATT-
          </note>
          <note n="680e37d1">
            överenskommelser, EU-medlemskap för Sverige, pensionsreform och
            en ökad politisk stabilitet. Det senare handlar, trots vad Per-Ola
            Eriksson sade, betydligt mindre om Centerpartiets medverkan i
            den ekonomiska politiken än om det faktum att alla riksdagens
            partier i dag, med det ganska ointressanta undantaget Vänsterpartiet,
            sluter upp bakom målet för budgetsanering. Vi har olika åsikter
            om blandningen mellan skatter och besparingar, och några av oss
            vill göra mer och gå snabbare fram.
          </note>
          <note n="f961bf0c">
            Men framför allt finns i dag, med det ointressanta undantaget
            Vänsterpartiet, inget parti som är en så kategorisk och opportunistisk
            nej-sägare som den socialdemokratiska oppositionen var på sin
            tid. Denna uppslutning har minskat osäkerheten om Sverige som
            nation - hela nationen, inte bara halva - faktiskt inser problemen
            och är beredd att ta itu med dem. Detta betalar sig i något lägre
            räntor.
          </note>
          <note n="ed5bcd8e">
            Men mycket saknas, och därför ser också prognoserna ganska dystra
            ut för framtiden. Satsning på forskning och utveckling, kompetensutveckling
            och utbildning av arbetskraft saknas. Alla talar väl om behovet
            av utbildning och kompetens, men det görs för litet. I fråga om
            t.ex. IT, informationstekniken, har takten för utbildning, utveckling
            och användning dämpats högst avsevärt efter det att den borgerliga
            regeringen satte fart på arbetet. När det gäller lägre räntor
            har vi mycket långt kvar.
          </note>
          <note n="8077afa3">
            Nya grepp inom näringspolitiken, som vi också efterlyste för
            att underlätta utvecklingen från idé till produktion, saknas.
            En del steg har i stället tagits i fel riktning. Insatser för
            en flexiblare arbetsmarknad saknas också. Även där har utvecklingen
            vridits tillbaka till mer stelhet.
          </note>
          <note n="416a5ce2">
            Ett område till som behöver diskuteras är statens roll och den
            offentliga sektorns omfattning. I regeringens program är det även
            efter flera år 63 % av
          </note>
          <note n="f6578a72">
            BNP som slussas genom stat och kommun. Utgiftskvoten är 63 %.
            Detta är för mycket. Det går inte att få en uthållig dynamisk
            tillväxtprocess som ger medborgarna högre levnadsstandard om man
            alltid skall ta in så mycket pengar i skatt att det blir budgetbalans
            vid 63 % utgiftskvot.
          </note>
          <note n="1b3c565e">
            För att få ner den andelen och ge större utrymme åt människors
            egna beslut, egna initiativ och eget ansvar duger det inte att
            gå fram med osthyveln och reducera överallt. Man måste bestämma
            sig för vad som är viktigt och vad som är något mindre viktigt.
          </note>
          <note n="0c65126e">
            Det handlar ingalunda om någon återgång till nattväktarstaten
            eller så, utan det handlar om politiska värderingar.
          </note>
          <note n="ed710a85">
            Regeringen tycks sakna sådana. Vill man ha en positiv utveckling
            måste faktiskt skatter och andra regler uppmuntra den som vågar
            ta risker, den som vågar ta egna initiativ och eget ansvar. I
            dag är det inte så, och det är denna brist i den socialdemokratiska
            framtidsinriktningen som är så fatal för Sverige.
          </note>
          <note n="d88da109">
            Utan en sådan inriktning kommer det att vara omöjligt att knäcka
            massarbetslösheten. Det kanske går att få budgetbalans i någon
            kameral mening - att plus och minus går ihop - men det skulle
            bli en budgetbalans på en alldeles för låg aktivitetsnivå, för
            låg sysselsättning och för hög arbetslöshet.
          </note>
          <note n="1e0b60c2">
            Fru talman! Jag vill till slut ta upp en mer aktuell ekonomisk
            fråga som jag hoppas kunna få ett svar på, nämligen EMU, det ekonomiska
            och monetära samarbetet. Finansministern har förklarat ett antal
            gånger att han för sin del har tagit ställning. Han är för detta
            samarbete. Jag vill veta vad finansutskottets ordförande anser.
            Svarar Jan Bergqvist ja, nej eller vet inte på frågan om svenskt
            deltagande i EMU? Folkpartiet är för ett deltagande, och det hoppas
            jag alla vet.
          </note>
          <note n="68136ba1">
            Innan Sverige går med i detta är det viktigt att vi har ordentlig
            ordning på vår ekonomi. Vi skall inte försöka med några överfiffiga
            tolkningar av konvergensregler eller annat. Vi måste vara helt
            säkra på att svensk ekonomi är i sådan balans att fördelarna faktiskt
            infinner sig. Detta kräver det jag räknade upp tidigare, men kanske
            framför allt en betydligt större flexibilitet i hela ekonomin
            i fråga om konkurrenstryck och i fråga om ett bra funktionssätt
            för arbetsmarknaden.
          </note>
          <note n="877f1449">
            Svarar Jan Bergqvist ja, nej eller vet inte på frågan om svenskt
            deltagande i EMU?
          </note>
          <note n="bd90a8a7">
            Anf. 4 JOHAN LÖNNROTH (v)
          </note>
          <note n="f3f038e9">
            Fru talman! Jag hörde att talmannen i går hade kritiserat riksdagens
            ledamöter för att det var dålig närvaro här i kammaren. Jag skall
            börja med att erkänna med en gång att jag tillhör de skyldiga.
            Jag var nämligen i Motala i går på ett antal mycket intressanta
            möten. Jag fick träffa ledningen för de offentliga fackföreningarna.
            Jag var senare på eftermiddagen på något som hette Det gamla gardet.
            Det var gamla socialdemokrater med stor erfarenhet från fackföreningsrörelse
            och politik. På kvällen var det ett offentligt möte.
          </note>
          <note n="a170a5a2">
            Jag skall gärna erkänna att det jag hörde där var något mer spännande
            än det jag nyss har fått höra från mina borgerliga kolleger. Vi
            får verkligen på allvar diskutera vad orsakerna är till att vi
            har så dålig närvaro och försöka ändra på det. Det handlar kanske
            om innehållet i det vi säger.
          </note>
          <note n="fea54071">
            Jag har lyssnat på Anne Wibble och Per-Ola
          </note>
          <note n="8987636b">
            Eriksson när de pratade om västersvängar och det ganska ointressanta
            undantaget Vänsterpartiet som inte ställer upp på budgetsaneringsmålet.
            Jag har också tagit del av alla de ledarkommentarer som nämndes
            om den populistiska rödgröna röran och alla de historier som vevas
            många varv. Jag pendlar litet grand mellan ilska och uppsluppenhet.
            Det är så uppenbart absurt.
          </note>
          <note n="e6bfdb96">
            Här står alltså representanter för den regering som lyckades
            åstadkomma på gränsen till statsbankrutt och uttalar sitt hån
            över partier som inte kan ta ansvar, som inte inser att det behövs
            beska piller och allt detta. Vad hade hänt om inte Vänsterpartiet
            i höstas hade ställt upp och åstadkommit den budgetsanering som
            vi nu ser effekterna av? Det är klart att detta inte bara är effekter
            av politiska beslut, det handlar också om konjunkturen. Tack och
            lov fick kronan falla i november 1992, annars hade det blivit
            katastrof. Det är betydelsefullt för den nuvarande konjunkturuppgången.
            Men hur hade rikets finanser sett ut om inte
          </note>
          <note n="8d65ba4c">
            Vänsterpartiet hade ställt upp på att göra de överenskommelser
            som står för den helt massivt dominerande delen av budgetsaneringen?
            Det är sanningen. Det är bara att gå tillbaka och läsa i protokollen.
          </note>
          <note n="33612b36">
            Jag läste också nu på morgonen vad Centerpartiet sade i höstas
            om den proposition som vi samarbetade med regeringen om. Man dömde
            ut den totalt. Den var fullständigt värdelös. I stället behövs
            det en systemförändring, sade Centerpartiet i den här motionen.
          </note>
          <note n="c9df249f">
            Per-Ola Eriksson fick sin systemförändring. Det som åstadkoms
            i uppgörelsen mellan Centern och socialdemokratin i april-maj
            var ingen budgetsanering. Det var 3,6 miljarder totalt som ni
            klarade av att sanera budgeten med. Det tas i stort sett tillbaka
            av den jordbruksöverenskommelse som ni också gjorde.
          </note>
          <note n="017430ec">
            Där satsade ni i stället mer pengar. Ni har inte åstadkommit
            någon som helst budgetsanering, Per-Ola
          </note>
          <note n="d5191e49">
            Eriksson. Däremot erkänner jag att ni lyckades få igenom er systemförändring.
            Den systemförändringen, sänkningen av a-kassan osv., går just
            ut på att få ner lönenivån. Det är tvärt emot vad Per-Ola Eriksson
            själv sade. Det handlar inte om kompetensutveckling och att hålla
            uppe lönenivån. Det handlar om att anpassa svenska minimilöner
            till de förhållanden som gäller i länder som t.ex. USA.
          </note>
          <note n="97359b38">
            Anne Wibble säger att Västerpartiet inte ställer upp på budgetsaneringsmålet.
            Det är fel, Anne
          </note>
          <note n="d86fb278">
            Wibble. Vi ställer upp, och vi har ställt upp, på budgetsaneringsmålet.
            Det är nödvändigt att sanera rikets finanser, men det är en helt
            annan sak än det s.k. konvergensprogrammet.
          </note>
          <note n="eb74beda">
            Konvergensprogrammet är ett ideologiskt dokument som är anpassat
            just till EMU. Det vilar på det tänkande som utvecklats av nobelpristagaren
            Lucas, som jag tror Sonja Rembo nämnde. Det är ett tänkande som
            är primitivt och som inte ser hela människan.
          </note>
          <note n="50745adb">
            Jag brukar jämföra detta tänkande med en teori som fanns när
            jag var ung förälder. Den sade att man inte skall ta upp barnen
            när de skriker i vaggan eftersom de blir bortskämda då. Man skall
            låta dem ligga kvar och skrika. Tills slut lär de sig att det
            inte lönar sig att skrika. Detta är en teori och ett tänkande
            på ungefär samma nivå. Man har inte någon som helst förståelse
            för vad t.ex. arbetslöshet, även på kort sikt, gör med människor
            och vad det innebär för dem.
          </note>
          <note n="9edfeb73">
            Konvergensprogrammet innehåller också som ett av konvergenskriterierna
            detta med bruttoskulden.
          </note>
          <note n="927092f5">
            Bruttoskulden skall ner till 60 % av bruttonationalprodukten.
            Det gäller inte nettoskulden, som vore det rimliga, där man även
            tar hänsyn till offentliga tillgångar. Vi har en bruttoskuld som
            enligt EMU-
          </note>
          <note n="e977401f">
            definitionen ligger på ca 80 %. Nettoskulden ligger däremot strax
            över 30 %.
          </note>
          <note n="8a71b1d3">
            Det är ett rent ideologiskt innehåll. Det handlar inte om att
            få ned skulderna, utan om att få ned skulderna och tillgångarna.
            Det handlar om att banta hela den offentliga sektorn. Man klarar
            inte det om man inte sparar eller sanerar budgeten, men man måste
            också sälja ut offentliga tillgångar i massiv skala.
          </note>
          <note n="c8d0649e">
            Där har jag en fråga till Birger Schlaug, då Miljöpartiet har
            ställt upp på konvergensprogrammet: Betyder det att ni också ställer
            upp på de här båda ideologiska komponenterna, dvs. för det första
            Lukastänkandet, med inflationsbekämpandets överhöghet, och för
            det andra detta att det är den offentliga sektorns storlek som
            skall tas ned i massiv skala? Det är alltså det reella innehållet.
          </note>
          <note n="003ec99b">
            Till sist vill jag vända mig till Jan Bergqvist. Jag beklagar
            tonfallet i partiledardebatten mellan Ingvar
          </note>
          <note n="80e24c86">
            Carlsson och Gudrun Schyman. Det jag mötte i Motala var en helt
            annan atmosfär, när jag satt och talade med Jan Bergqvists partikamrater
            där. Jag tror inte att det är vårt fel, vare sig Gudrun Schymans
            eller mitt fel, att vi har hamnat i den här situationen.
          </note>
          <note n="4037f45b">
            Inför tillväxtpropositionen - mina partikamrater kommer senare
            i dag att gå in mera på den - kan jag trots allt se många möjligheter
            för oss att komma överens, t.ex. om företagsbeskattningen.
          </note>
          <note n="949da848">
            När det gäller arbetstiderna, där det nu måste börja hända någonting,
            har vi glädjande nog fått höra
          </note>
          <note n="c47c1436">
            Ingvar Carlsson uttala att också han inser att det här kan vara
            en väg för att göra någonting åt arbetstiderna. Det tar vi fasta
            på, och vi hoppas att vi får se någonting som handlar om det i
            tillväxtpropositionen.
          </note>
          <note n="bd1c63e7">
            Vi har ju i höstas konkret i uppgörelser - dvs. inte
          </note>
          <note n="bc3789a5">
            Per-Ola Erikssons luftiga teorier utan i verkligheten -
          </note>
          <note n="3471dced">
            förhandlat fram vissa höjningar av gröna skatter.
          </note>
          <note n="4c8e0446">
            Man kan säga att vi påbörjade en skatteväxling i höstens förhandlingar.
            Jag är övertygad om att vi klarar att fortsätta att samtala om
            hur det skall gå till i praktiken.
          </note>
          <note n="06f0a21f">
            Det handlar också om det som Per-Ola Eriksson talade vackert
            om, dvs. kompetensutveckling och utbildning. Vi kommer i praktiken
            att klara av att göra upp med er om detta, om ni skulle vilja
            det.
          </note>
          <note n="f6a7fbc8">
            Slutligen har jag från Motala med mig en fråga, som just de offentliga
            fackens företrädare ville ha svar på, med anledning av att det
            ju pågår en mycket allvarlig konflikt i kommunerna. De bedömde
            det så att det som skulle behövas är en signal härifrån. Den katastrofala
            situationen för många kommuner beror ju till stor del på den uppgörelse
            som ni har med Centern om att kommunerna inte skall få kompensation
            för skattebortfall på grund av egenavgifterna.
          </note>
          <note n="22f2e5bf">
            Är ni beredda, Jan Bergqvist, att ta upp den här frågan i samband
            med tillväxtpropositionen eller på annat sätt och se till att
            konflikten i den kommunala sektorn kan lösas upp?
          </note>
          <note n="e1c6916f">
            Anf. 5 BIRGER SCHLAUG (mp)
          </note>
          <note n="c64e0974">
            Fru talman! Ledamöter, åhörare på läktaren, ni som lyssnar på
            radio och ni som ser på Öppna kanalen i TV! Det är dags för en
            ekonomisk-politisk debatt igen, och vi får då höra de traditionella
            formlerna, de traditionella fördomarna och de traditionella teserna
            upprepas, precis som det har varit under de senaste 20
          </note>
          <note n="72b72753">
            åren. Jag tycker att det är ganska tråkigt och trist.
          </note>
          <note n="b0242dd5">
            Rubriken för den här debatten är Arbete - tillväxt.
          </note>
          <note n="35df9a8d">
            Bara det är ett grundläggande fel. Det finns ingen modern ekonomisk
            analys som pekar på att ökade tillväxtkurvor leder till att sysselsättningskurvorna
            följer med. Så var det under industrialismens höjdpunkt, men så
            är det inte längre i dag. Därför är själva grundtemat för den
            här debatten egentligen fullständigt absurt.
          </note>
          <note n="831498fc">
            Jag tror att vi måste lämna den gamla världsbilden, de gamla
            ideologierna och de gamla ekonomiska formlerna och tänka på ett
            nytt sätt. Jag skall villigt erkänna att det naturligtvis är lättare
            för oss, som är ett nytt, modernt parti, som formar vår politik
            utifrån dagens problem. Det är lättare för oss än för gamla partier,
            som har 100-åriga ideologier att bygga på.
          </note>
          <note n="10a6ec25">
            Det som behövs nu för att få i gång arbete och för att få i gång
            en hållbar ekonomisk utveckling är skatteväxling. Johan Lönnroth
            talade om det, men Vänsterpartiet gjorde ju precis tvärtom i uppgörelsen
            med regeringen. Man höjde arbetsgivaravgifterna mer än energiskatterna,
            vilket leder just till ett system bort från skatteväxling, bort
            från ett grönt samhälle.
          </note>
          <note n="c323d0b9">
            Den andra viktiga saken som vi måste ta till oss är att 40-timmarsveckan
            inte är någon naturlag. Sverige,
          </note>
          <note n="72c76330">
            Luxemburg och Turkiet är de enda länderna i Europa som har kvar
            40-timmarsveckan, och det var väl sjutton om vi skall halka efter
            t.o.m. när det gäller synen på arbetstid. Arbetstiden måste sänkas.
            Vi måste dela på jobben. 40-timmarsveckan är inte någon naturlag.
          </note>
          <note n="8e55065b">
            Jag skulle vilja fråga Moderaterna, Socialdemokraterna, Folkpartiet
            och Centerpartiet: Vad menar ni med att vara sådana envisa betongfundamentalister
            när det gäller synen på arbetstid?
          </note>
          <note n="0419d1b6">
            Den tredje punkten, som jag skall återkomma till senare, handlar
            om att värna den offentliga sektorn.
          </note>
          <note n="a6d2c803">
            Vi får inte fler jobb i Sverige om vi sparkar människor från
            den offentliga sektorn. Vi får inte fler jobb i
          </note>
          <note n="7145c351">
            Sverige genom att vi skär ned i kommunerna så att de inte kan
            upprätthålla barnomsorg, skola, äldrevård och sjukvård. Vi får
            inte fler jobb på det sättet. Vi får fler arbetslösa.
          </note>
          <note n="a3dfb52d">
            Problemet i den här kammaren är att många säger att vi inte har
            pengar till kommunerna. Men samma vecka som majoriteten fattade
            beslutet om att kommunerna i praktiken skulle få skära bortåt
            50 miljarder de närmaste 10-12 åren, fattade samma församling
            beslut om att bemyndiga regeringen att köpa vapen och nya vapensystem
            för 55,8 miljarder. Det är lika mycket som kommunerna skall spara
            på tio år.
          </note>
          <note n="f0823c87">
            Vad är då hotet mot Sverige? Vad är hotet mot vårt samhälle i
            dag? Är det militärt eller är det socialt? Jag tror att hotet
            är socialt. Jag tror att det är viktigt att vi som moderna politiker
            tar till oss att ekonomi är något mycket mer än teoretiska beräkningar
            och sifferkombinationer. Ekonomi måste också handla om kött och
            blod.
          </note>
          <note n="c9232e22">
            Häromdagen var det en artikel i Dagens Nyheter under följande
            rubrik: Nattliga attentat mot invandrare. Sedan kunde man läsa
            följande: Som på en given signal samlades drygt 20 skinnskallar
            på lördagsnatten i centrala delar av Uddevalla. Beväpnade med
            basebollträn och grenar, skrikande nazistiska slagord marscherade
            de tillsammans mot Folkets Hus. På hiphop-festen där inne fanns
            invandrarungdomar.
          </note>
          <note n="e8131cf9">
            Är det någon i den här församlingen och någon annan som lyssnar
            som tror att det blir färre basebollträn, färre nazistiska slagord
            och färre våldsbrott om man skär ned i skolor, skär ned i barnomsorg,
            skär ned i ungdomskulturen och ökar klyftorna i samhället? Är
            det någon som tror det?
          </note>
          <note n="7b2a1f1c">
            Faktum är att det är vi i den här församlingen som är ansvariga
            för att vi är på väg att hamna i ett tvåtredjedelssamhälle, där
            kylan tränger sig in på huden på många människor som blir desperata.
            Den tränger sig in i hjärtat på människor. Det är vi som är ansvariga
            för detta.
          </note>
          <note n="58509c32">
            Det är inte effektivt med ökad ojämlikhet. Jämlikhet är effektivt.
            Jämlikhet leder till ett samhälle i balans och harmoni. Om vi
            inte förstår det lever vi med en gammal världsbild, och vi måste
            i så fall byta världsbild.
          </note>
          <note n="fe7c2058">
            Vi går alltså med stormsteg in i ett tvåtredjedelssamhälle, ett
            samhälle där allt fler känner sig utanför, allt fler känner hur
            den smygande kylan från ett alltmer osolidariskt samhälle kryper
            in på huden.
          </note>
          <note n="8b7138a8">
            Det är skrämmande att se hur Socialdemokraterna hittills har
            accepterat stora delar av den moderata politiken och den moderata
            människosynen.
          </note>
          <note n="8e55bf38">
            Det är skrämmande att se hur Socialdemokraterna och Centerpartiet
            med kirurgisk precision är på väg att döda idén om det solidariska
            och jämlika samhället.
          </note>
          <note n="7e83a30b">
            Det trendiga budet från riksdagsmajoriteten tycks vara att jämlikhet
            är ineffektivt, men så är det alltså inte. Jämlikhet är effektivt.
          </note>
          <note n="ee848724">
            Jag menar att riksdagens majoritet har tvingat ut människor i
            strejk genom att dra undan resurser från kommunerna, genom att
            dra undan mycket stora resurser, år efter år, från det som är
            kittet i det goda samhället: en solidarisk fördelning, rätten
            till en bra barnomsorg, en bra skola, en bra äldrevård och en
            bra sjukvård.
          </note>
          <note n="97be6952">
            De som nu strejkar gör det inte bara för sin egen skull utan
            till försvar för det solidariska samhället.
          </note>
          <note n="1dabcbd9">
            Det handlar om rätten till samma löneutveckling inom den offentliga
            sektorn som inom andra sektorer. Det handlar om jämlikhet. Ger
            inte riksdagen utrymme för kommunerna och landstingen får vi en
            situation där socialt arbete med människor värderas allt mindre
            i jämförelse med materiellt arbete med saker, och då är vi inne
            i en mycket farlig utveckling.
          </note>
          <note n="be5f5196">
            Att tillverka geléhallon, att sätta ihop bilar, att bryta malm
            - det är naturligtvis viktigt. Men det är minst lika viktigt att
            ta hand om barn, att ta hand om sjuka och att ge döende litet
            ömhet när de skall dö.
          </note>
          <note n="56a8710f">
            Varför skall detta värderas mindre än att bryta malm eller att
            sätta ihop bilar? Jag förstår inte det.
          </note>
          <note n="0f3af856">
            I denna riksdag, i denna församling, sitter nu män och kvinnor
            som har makt, och jag vill ha svar från övriga politiska partier:
            Stöder ni strejken? Ser ni nödvändigheten av ett jämlikt samhälle,
            och är ni i så fall villiga att vidta steg i samband med tillväxtpropositionen
            som ger kommunerna ökade resurser och som därmed kan underlätta
            för arbetsmarknadens parter att lösa konflikten?
          </note>
          <note n="532ae41f">
            Jag är övertygad om att vi kan nå fram till en lösning utan att
            statsbudgeten försämras. Jag skall ta upp hur i nästa inlägg.
            Vi är öppna för samarbete, men jag vill betona att det måste ske
            inom ramen för en strikt budget. Jag tycker nog, Johan Lönnroth,
            att Vänsterpartiets löfteskaskader på torg och sådant inte är
            riktigt rimliga.
          </note>
          <note n="503dd903">
            Jag vill också ta tillfället i akt att här från riksdagens talarstol
            tacka de fackföreningar och de människor som i dag tar kamp för
            det solidariska samhället.
          </note>
          <note n="979d934c">
            Det finns alltså tre saker som är väldigt viktiga om vi skall
            klara jobben och klara att hålla ihop det här samhället på ett
            balanserat och något så när harmoniskt sätt.
          </note>
          <note n="99c947b5">
            Det första är skatteväxling. Vi måste beskatta på ett annat sätt.
            Genom att sänka arbetsgivaravgifterna,
          </note>
          <note n="54861ce7">
            Johan Lönnroth, inte höja dem, och i stället höja energiskatterna,
            t.ex. på det sätt som EU-
          </note>
          <note n="43414917">
            kommissionen föreslår och som jag vet att vänstern också förespråkar,
            skulle vi kunna ta dessa steg mot en skatteväxling. Det leder
            till att kommunerna och landstingen kan behålla mer människor.
            Det leder dessutom till att exportindustrin faktiskt får de kostnader
            som den skall ha. Vi skall inte subventionera exportindustrin
            och den miljöförstöring som den ställer till. I en riktig marknadsekonomi
            betalar man för det man ställer till - det skall gälla företagen
            också. Får vi en skatteväxling får vi också en teknisk utveckling,
            och det skapar jobb.
          </note>
          <note n="24dfbb1c">
            Den andra punkten är sänkt arbetstid, och den tredje punkten
            skall jag återkomma till i nästa inlägg.
          </note>
          <note n="e1366a69">
            Det handlar om hur vi skulle kunna spara mer pengar på socialförsäkringarna,
            få pengar över till kommunerna och samtidigt göra det på ett solidariskt
            riktigt sätt.
          </note>
          <note n="620b65e0">
            Anf. 6 MATS ODELL (kds)
          </note>
          <note n="04e390b9">
            Fru talman! Svensk ekonomi går bättre än vad prognosmakarna har
            trott. Konjunkturinstitutets höstrapport är faktiskt hugnesam
            läsning för fler än finansministern. Kronan har förstärkts och
            räntan har fallit. Det går inte heller att enbart hänvisa till
            händelser och förhållanden i vår omvärld.
          </note>
          <note n="befe583b">
            Men jag tycker också att vi under de senaste veckorna har sett
            hur enormt labil och sårbar den svenska situationen är. Regeringen
            har dock tagit budgetsaneringen på allvar, och vi kristdemokrater
            gläds verkligen över framstegen och den spirande optimismen.
          </note>
          <note n="0f627687">
            Men, fru talman, framgången har också en baksida. Förväntningarna
            byggs upp. Risken är att krismedvetandet smälter undan som snö
            i solsken. Statsministerns presentation av regeringsförklaringen
            var knappast ägnad att upprätthålla krismedvetandet.
          </note>
          <note n="1863195f">
            Fjärran var där utfästelserna från konvergensprogrammet om ytterligare
            åtgärder om inte allt blir så positivt som det just nu verkar.
            I stället menade Ingvar Carlsson att det nu gäller att fördela
            de växande resurserna så rättvist som möjligt. Jag vill gärna
            påminna om att staten enligt Konjunkturinstitutets höstrapport
            kommer att få låna ytterligare minst 300
          </note>
          <note n="19a6b981">
            miljarder kronor innan inkomsterna räcker till utgifterna.
          </note>
          <note n="32abae06">
            Veckans nummer av TCO-tidningen ger också en bild som vittnar
            om att vi har en stor pedagogisk uppgift framför oss. Rubriken
            är "Jättevinst för staten", och vidare står det: "´Egenavgifter
            och sänkt sjukersättning behövs inte´ - - - Redan genomförda besparingar
            på sjukförsäkringen har alltså lett till ett kraftigt överskott
            i statens budget.
          </note>
          <note n="f2bbf265">
            Fortsatta nedskärningar är därför onödiga, hävdar
          </note>
          <note n="5ac1ca04">
            TCO, som stöder regeringens kritiker."
          </note>
          <note n="85930c13">
            Visst går det bra, men av allt att döma kommer
          </note>
          <note n="49bf445c">
            Socialdemokraterna att få möta väljarna 1998 med vad som måste
            beskrivas som en svensk massarbetslöshet.
          </note>
          <note n="3c03600b">
            Bakgrunden är en för dålig tillväxt i ekonomin.
          </note>
          <note n="19e7156f">
            Och det här är tyvärr ingen tillfällighet. Sverige har under
            en lång följd av år bedrivit en närmast tillväxtfientlig politik,
            bl.a. med hänvisning till förmenta rättvise- och utjämningsskäl.
            Socialdemokraterna har inte velat se de drivkrafter och samband
            i ekonomin som skapar tillväxt.
          </note>
          <note n="f9ef8ef5">
            Den socialistiska bilden av den svenske familjeföretagaren har
            kostat det svenska folkhushållet väldigt mycket. Tillväxtpolitiken
            måste såvitt jag förstår vara en mycket karg, för att inte säga
            minerad, teg för regeringen att bearbeta, därav dessa ständiga
            uppskov. Vi hörde senast i går att det nu tydligen blir ytterligare
            ett uppskov, att tillväxtpropositionen inte kommer den 26:e, vilket
            var det senast aviserade datumet.
          </note>
          <note n="531ac2a9">
            Om inte regeringen snart kan samla sig till en radikal omläggning
            av tillväxtpolitiken under den här mandatperioden kommer den samlade
            arbetslösheten att ligga kvar runt tioprocentsstrecket vid sekelskiftet.
          </note>
          <note n="08821d71">
            Jag måste också säga att det även vilar ett tungt ansvar på Centerpartiet,
            som nu samverkar om och legitimerar regeringens propositioner.
          </note>
          <note n="b32cbc35">
            Var vi kristdemokrater står vet regeringen. Vi lade i somras
            fram våra 13 konkreta förslag för bättre tillväxt där vi bl.a.
            föreslår en skatteväxling med sänkta arbetsgivaravgifter, kvittningsrätt
            för nystartad verksamhet, öppnande av den privata tjänstesektorn
            genom bl.a. sänkt tjänstemoms, ett permanent riskkapitalavdrag,
            modernisering av arbetsrätten, avveckling av dubbelbeskattningen
            av produktiva investeringar, satsning på utbildning och forskning,
            bättre ägarspridning, kamp mot byråkrati och, inte minst, nya
            attityder till företagande, stabila spelregler, satsning på etik
            och en intensifierad kamp mot ekobrottsligheten. Men, fru talman,
            vi kristdemokrater kommer att stödja alla goda förslag i tillväxtpropositionen
            som leder till en bättre ekonomisk utveckling med en ansvarsfull
            fördelningspolitik.
          </note>
          <note n="5398281b">
            Fru talman! Vad det i första hand här handlar om är att regeringen
            nu måste vända sig inåt sin egen rörelse för samtal och dialog
            om vad som nu faktiskt krävs. Om detta inte leder till resultat
            handlar det om vad en ny regering efter nästa val kan göra för
            att förbättra företagarklimatet och för att skapa stabila och
            överblickbara spelregler.
          </note>
          <note n="38ba3923">
            Jag tror också att vi måste göra någonting åt produktiviteten
            inom de skyddade sektorerna. Jag tänker då inte bara på den offentliga
            sektorn utan också på de skyddade hemmamarknadsföretagen inom
            bl.a.
          </note>
          <note n="7abcabc2">
            livsmedelsindustrin och byggindustrin, som enligt
          </note>
          <note n="08089ef0">
            McKinseys stora jämförande studie nyligen hämmar tillväxten av
            nya jobb och välfärd i Sverige.
          </note>
          <note n="16b0d11c">
            Förväntningarna hos de svenska småföretagarna har undan för undan
            skruvats upp när tillväxtpolitiken nu fått vänta i ett helt år
            på en egen proposition.
          </note>
          <note n="d9ae686b">
            Anne Wibble talade mycket bra här tidigare. Hon nämnde bl.a.
            en hönsgård. I anslutning till detta vill jag gärna säga att det
            inte är kacklet som gäller, inte ens om det har pågått i ett helt
            år. Det är själva värpningen, Jan Bergqvist, som gäller. Ni har
            nu talat i ett år om denna tillväxtpolitik. Nu väntar vi på resultat.
          </note>
          <note n="d396b641">
            Det allvarliga är att tillväxten redan nästa år halveras för
            att därefter ytterligare mattas av ner till verkliga bottennivåer
            bland OECD-länderna. Låt oss nu glädjas åt att statsfinanserna
            inte fortsätter att ytterligare försämras under den pågående högkonjunkturen.
          </note>
          <note n="ae5f2068">
            Men statsskulden har ingalunda slutat att växa. I år ökar den
            med 130 miljarder, och nästa år - när den visserligen minskar
            i procent av bruttonationalprodukten - måste staten lika fullt
            öka sin nettoupplåning med 88 miljarder. År 1998, det år då de
            offentliga finanserna skall vara i balans, skall staten öka sin
            nettoupplåning med ytterligare 63 miljarder kronor.
          </note>
          <note n="6edb3f08">
            Detta framgick inte fullt ut av statsministerns glädjebud i kammaren
            förra tisdagen.
          </note>
          <note n="348d6085">
            Vi kommer alltså inte ifrån att tillväxten är Sveriges grundproblem.
            Nu har regeringen förspillt ett helt år genom att hävda att budgetsanering
            och tillväxtpolitik är skilda storheter som inte kan gå hand i
            hand.
          </note>
          <note n="6b3f479e">
            Först var det återställarna med Gudrun Schyman. Det var ett gigantiskt
            misstag, både ekonomiskt och politiskt. Jag misstänker att Göran
            Persson i dag ångrar denna sista nostalgitripp tillbaka till 70-
            och 80-talens lösningar på 90-talets problem. Där auktoriserades
            väljarflykten, och där bromsades nyföretagandet. Det var två flugor
            i en smäll. Ett självmål av närmast olympiska mått. Men nu stundar
            sanningens minut när den s.k. tillväxtpropositionen skall läggas
            fram om två veckor. Förväntningarna är stora, liksom behoven.
            Jag tycker att ni socialdemokrater nu verkligen måste förbereda
            era medlemmar och sympatisörer på vad som verkligen krävs för
            att åstadkomma ett gott företagar- och tillväxtklimat. Sådant
            har i decennier dömts ut som högerpolitik, och efter sådd kommer
            skörd.
          </note>
          <note n="b731c37f">
            Fru talman! Häromdagen redovisades en undersökning som "Den nya
            välfärden" hade gjort bland
          </note>
          <note n="7cf7cc0c">
            1 000 svenska företagare. De hade fått betygsätta de åtgärder
            som bäst skall få fart på företagandet och ekonomin i Sverige.
            Viktigast var att sänka statsutgifterna. Näst viktigast var mera
            statsmannaskap och mer etik i politiken. Jag tycker att det här
            länder till eftertanke. Vi politiker måste alltså ta tillbaka
            initiativet och komma bort från uppgivenhet, tillbakablickande
            och nejsägande. Nu krävs överblickbara och stabila spelregler
            i hela samhället och inte minst för landets företagare. Vi måste
            nu visa politiskt ledarskap och inte lättsinnigt abdikera genom
            att i tid och otid kräva folkomröstningar om allt och ingenting.
            Nu är det dags för en renässans för den representativa demokratin,
            ett etiskt tänkande på alla nivåer och ett ökat personligt ansvarstagande.
            Jag tror att Sverige väntar på att oppositionen nu faktiskt skall
            ta sig samman.
          </note>
          <note n="027b1de3">
            Anf. 7 JAN BERGQVIST (s)
          </note>
          <note n="33ab8801">
            Fru talman! Ser vi historiskt på tillväxten i Sverige finner
            vi att den har öppnat för en dramatisk förbättring av den materiella
            standarden, av folkhälsan, av utbildningen, av boendet och av
            välfärden. Men vi vet att tillväxten kan ske med metoder som sliter
            på människa och natur. Därför måste vi sätta klara gränser för
            att skydda hälsa och miljö.
          </note>
          <note n="87e7f955">
            För oss socialdemokrater handlar det om en ekologiskt uthållig
            tillväxt - en politik som förenar effektivitet och rättvisa, som
            stimulerar ökad sysselsättning och bidrar till en bättre miljö.
            I grunden måste vi ha sunda statsfinanser, stabila spelregler
            och socialt samförstånd. Människa och natur måste sättas i centrum
            när vi använder den nya tekniken, när vi utvecklar en aktiv näringspolitik
            och när vi förstärker själva produktionsbasen i samhället.
          </note>
          <note n="679e6efa">
            Att värna miljön kan visserligen ibland vara ett hinder för produktionen
            på något område, men det är också en kraft som starkt kan driva
            på tillväxten.
          </note>
          <note n="1cd5ec46">
            Miljöteknologin och de miljöanpassade företagen är redan i dag
            ett av de starkt expansiva områdena. Per-
          </note>
          <note n="60e95dcf">
            Ola Eriksson var inne på det i sitt anförande.
          </note>
          <note n="c67ba0a0">
            Det är inte genom rovdrift och miljöförstöring som vi kan höja
            livskvaliteten. Det kan inte heller ske genom ökade klyftor mellan
            människor. En tillväxtpolitik som leder till utarmning av välfärden
            och ökade klyftor kan i längden inte få ett folkligt stöd. Därmed
            kan den inte heller vara uthållig. Vi får inte bra resultat med
            mindre utan med ökade insatser för jämställdhet mellan kvinnor
            och män.
          </note>
          <note n="ab616dc8">
            Tillväxt handlar om att låta människor växa, förkovra sig och
            ta ansvar. Den mest strategiska tillväxtfaktorn för framtiden
            i Sverige är att vi kan genomföra ett nationellt kompetenslyft
            över hela landet och förena det med nya arbetsorganisationer där
            människor får ta ett större ansvar. Skaparkraft och uppfinningsrikedom
            frigörs ur människan när hon får ta ansvar och möter förtroende.
            Vi vill att Sverige till
          </note>
          <note n="faa24fb5">
            2000-talet skall ha en stark bas för ett hela folkets kompetenslyft
            - en bas där det nationella kompetenslyftet kan samordnas, där
            skolor och arbetsmarknadsinsatser kan samverka för varje individs
            utveckling av kunnande och kompetens. Vi vill att Sverige skall
            bli en världsledande nation vad gäller framtidens nyckel till
            välfärd - kunnande och kompetens.
          </note>
          <note n="edde8cb9">
            Om tiden hade medgett det skulle jag också ha kunnat gå in på
            många andra områden. Jag vill dock understryka en sak som ingen
            av de föregående talarna har tagit upp, nämligen kampen mot den
            ekonomiska brottsligheten. Vi får inte blunda för att den kan
            ha en oerhörd betydelse för att stärka de seriösa företagen och
            skapa en sund konkurrens och därmed en bra tillväxt.
          </note>
          <note n="294bc4aa">
            Sonja Rembo frågade mig om de fem punkterna från Essen. Jag skall
            ta upp dem en och en och komma med ett svar.
          </note>
          <note n="d2204126">
            Satsa på yrkesutbildning. Ja!
          </note>
          <note n="78d4873d">
            Sysselsättningsfrämjande åtgärder. Ja, det har vi hållit på med
            i decennier.
          </note>
          <note n="308ca240">
            Förbättra arbetsmarknadens funktionssätt. De har vi också gjort
            länge.
          </note>
          <note n="f6f24655">
            Satsa på särskilt utsatta grupper. Det gör vi, t.ex.
          </note>
          <note n="298dd87f">
            ungdomar och långtidsarbetslösa.
          </note>
          <note n="edb84ed1">
            Sänkning av de indirekta lönekostnaderna. Det gäller i första
            hand lågavlönade. Skillnaderna mellan
          </note>
          <note n="61b7ba8e">
            EU-länderna är ganska stora. Det finns anledning att se närmare
            på den frågan innan man drar några slutsatser.
          </note>
          <note n="7de61309">
            I Anne Wibbles anförande kryllade det av uttryck såsom hönsgård,
            misslyckande, katastrofal, populism, det går inte, osv. Inte fanns
            det mycket ljus i mörkret i hennes tal. Anne Wibble är en intelligent,
            kunnig och engagerad person, men varför blir det ändå så fel?
            Jag läste nyligen en artikel om Anne Wibble i Sydsvenska
          </note>
          <note n="62c4881c">
            Dagbladet. Där gjorde hon en summering av den socialdemokratiska
            regeringens första år. Som vanligt öser hon sin galla över regeringen,
            och det må vara hänt. Men dessutom påstår hon att Sverige i år
            kan förväntas få den näst sämsta tillväxten av alla EU-
          </note>
          <note n="b9b750b6">
            länderna utom Grekland.
          </note>
          <note n="d2202791">
            Till råga på allt utnämner hon år 1995 till ett förlorat år för
            svensk ekonomi.
          </note>
          <note n="3e7f399e">
            Jag undrar, Anne Wibble. När man i framtiden skall skriva 1990-talets
            svenska historia, tror Anne
          </note>
          <note n="66f031b1">
            Wibble på allvar att man då kommer att ta ut 1995
          </note>
          <note n="51f62e66">
            som det förlorade året på 1990-talet?
          </note>
          <note n="b182c2f2">
            Hur blir det om vi ser på fakta? I år ökar sysselsättningen med
            ungefär 80 000 jobb. Anne Wibble jämförde prognoser med varandra.
            Prognoser i all ära, men i verkligheten pressas arbetslösheten
            ner tiondel för tiondel. Under åren 1991-93 tappade Sverige däremot
            550 000 jobb.
          </note>
          <note n="2c140ed8">
            I är växer vår ekonomi med mellan 3 och 4 %.
          </note>
          <note n="ad02a126">
            Men under de tre år då Anne Wibble var finansminister krympte
            Sveriges ekonomi med 5 %.
          </note>
          <note n="18a6a3ac">
            I år kan vi se början på en stadgad krona och lägre ränta. Men
            när Anne Wibble var finansminister steg räntan till otänkbara
            500 %.
          </note>
          <note n="089833f6">
            I år stiger industriinvesteringarna med 38 %. Men under Anne
            Wibbles tid rasade de till katastrofalt låga nivåer.
          </note>
          <note n="a82c3ba2">
            Så kan jag fortsätta jämförelsen länge till. Jag har aldrig hört
            Anne Wibble beteckna sina egna tre år som förlorade, och då blir
            hennes offensiv mot 1995
          </note>
          <note n="085d9cfd">
            ännu mera oförklarlig, omöjlig och orimlig.
          </note>
          <note n="2e26c602">
            I sitt sätt att argumentera påminner Anne Wibble en hel del om
            den amerikanske generalen i Koreakriget som tvingades till en
            snöplig reträtt, men drog sig tillbaka med parollen: Nu anfaller
            vi åt andra hållet.
          </note>
          <note n="63095c6b">
            Sonja Rembo och Anne Wibble var båda inne på att den borgerliga
            regeringen var på rätt väg. Ja, men det hjälper inte att vara
            på rätt väg om man går åt fel håll. Under er tid gick utvecklingen
            åt fel håll.
          </note>
          <note n="83e7d983">
            Anne Wibble frågade om EMU. Jag tycker man skall ta den frågan
            så mycket på allvar att vi tar noga reda på vad ett svenskt medlemskap
            i tredje fasen av
          </note>
          <note n="ebded877">
            EMU innebär. Vad innebär det för våra möjligheter att driva ekonomisk
            politik, att bekämpa arbetslösheten? Den stora ödesfrågan för
            Sverige är: Kan vi klara det som inget annat europeiskt land har
            klarat i modern tid - att pressa tillbaka massarbetslösheten?
            Den frågan är huvudfrågan. Låt oss se på EMU i det perspektivet.
            Då är det inte konstigt att vi analyserar den frågan och ser på
            fördelar och nackdelar i att vara med i ett sådant samarbete.
          </note>
          <note n="368b3647">
            Anne Wibble sade också räntan gick ner när finansministern var
            ledig i somras. Om Anne Wibble tror att det är så enkelt som att
            man får lägre räntor när finansministern är ledig, så var det
            synd att inte
          </note>
          <note n="2800bede">
            Anne Wibble själv tog ledigt hela våren 1994, när räntan steg
            med 3 %.
          </note>
          <note n="0b5f593d">
            Anne Wibble frågade om Norrköping. Jag vill säga att varsel inte
            innebär detsamma som uppsägningar, och jag hoppas att det inte
            går så långt.
          </note>
          <note n="d13c151f">
            Sonja Rembo talade också om varsel. Jag vill erinra om att varselsiffrorna
            var som allra högst 1991-93.
          </note>
          <note n="6eb3045c">
            De nådde sin topp vid årsskiftet 1993-94.
          </note>
          <note n="ae3f37df">
            Sonja Rembo kan inte tänka sig att höja skatterna för att klara
            de gapande hålen i budgeten. Men skall man få balans i ekonomin
            kan man inte bara skära och skära. Underskotten är så stora att
            man både måste använda skatterna och göra besparingar på utgiftssidan.
          </note>
          <note n="416aaf31">
            Sedan skrev Sonja Rembo historia och upprepade vad som tyvärr
            sprider sig rätt mycket. Jag läser det ofta i tidningar. Det sägs
            att vi skulle ha lämnat en mängd felaktiga besked i valrörelsen.
          </note>
          <note n="556f70bb">
            Om man går till verkligheten kan man se att vi redovisade att
            svenska folket skulle komma att få mycket svåra påfrestningar
            till följd av de stora underskotten. Vi talade i valrörelsen om
            att barnbidragen och föräldraförsäkringen kunde behöva försämras,
            och vi mötte hånfulla kommentarer från Carl
          </note>
          <note n="c832a403">
            Bildt om barn och betong när det gällde detta.
          </note>
          <note n="59dfe98e">
            Samma sak gäller vad vi har sagt om sysselsättningen. Vi lade
            våren 1994 fram en motion där vi sade att ett omedelbart genomförande
            av vår politik skulle innebära 30 000 fler jobb under 1994 och
          </note>
          <note n="b6aa15c7">
            90 000 fler under 1995.
          </note>
          <note n="fad3d4de">
            Den motionen avslogs. Därefter försämrades den ekonomiska utvecklingen
            ännu mer. Under 1994
          </note>
          <note n="c7c48142">
            minskade sysselsättningen med ytterligare 38 000
          </note>
          <note n="f6934b7d">
            personer, samtidigt som 53 000 personer lämnade arbetsmarknaden.
          </note>
          <note n="b9fdcc3d">
            I motionen i maj 1994 bedömde vi att vår politik skulle leda
            till att den totala arbetslösheten - alltså summan av öppet arbetslösa
            och personer i arbetsmarknadsåtgärder - skulle ligga kvar på ca
            12 %
          </note>
          <note n="47003187">
            under 1995. Det är en bedömning som vi fortfarande står kvar
            vid.
          </note>
          <note n="95e4b1ee">
            Det finns alltså en mytbildning kring vad som har sagts före
            valet och efter. Vi fick höra en del av den mytbildningen upprepas
            här.
          </note>
          <note n="7f2fba13">
            Jag vill sluta med att säga att det är oerhört viktigt att byggande
            och investeringar kan hållas uppe om man skall kunna åstadkomma
            en uthållig tillväxt.
          </note>
          <note n="d5053665">
            Ytterst handlar det om framtidstro, samarbete och socialt samförstånd.
            Min bedömning är att vi har utmärkta förutsättningar att utveckla
            Sverige till ett bra land att leva i.
          </note>
          <note n="40fb854e">
            Anf. 8 SONJA REMBO (m)
          </note>
          <note n="05e13cb3">
            Fru talman! Jan Bergqvist inledde vackert, och jag tror helt
            och fullt på hans goda föresatser. Jag skulle tro att det inte
            finns många här som inte delar dem.
          </note>
          <note n="358c1fcd">
            Men vägen till helvetet är som bekant stensatt med goda föresatser.
            Man måste också veta hur man skall genomföra det man föresätter
            sig, och man måste också orka genomföra det.
          </note>
          <note n="8c7e0213">
            Då duger det inte med besvärjelser, och det duger inte att skapa
            myter genom en nyformulering av historien.
          </note>
          <note n="37320b05">
            Huruvida Jan Bergqvist eller jag har rätt på den punkten kan
            Jan Bergqvist åka hem till Göteborg och fråga Göran Johansson
            om. Han kan också fråga alla dem som strejkar landet över, i protest
            bl.a. mot regeringens politik.
          </note>
          <note n="77ff1f49">
            Vi moderater har ambitionen att halvera arbetslösheten till sekelskiftet.
            Det är en ambition som vi delar med EU. Det är ett högt satt mål.
            Vad vi talar om är att få till stånd nya arbeten i produktionen
            av varor och tjänster. Vi talar inte om att fördubbla AMS.
          </note>
          <note n="70a30f9b">
            Ställer Jan Bergqvist och socialdemokraterna upp på detta? Om
            detta skall genomföras krävs en i verklig mening aktiv arbetsmarknadspolitik.
            Jan Bergqvist underlät att kommentera de punkter i Essenprogrammet
            som handlade om lönebildningen, en flexibel arbetsmarknad, flexibel
            arbetsorganisation. Skall vi tolka det som att socialdemokraterna
            inte kommer att bry sig om de två punkterna i Essenprogrammet?
          </note>
          <note n="03cc3ced">
            Skall man i så fall inte heller bry sig om vad andra internationella
            organ såsom valutafonden och OECD
          </note>
          <note n="4b25d6a9">
            anser om nödvändigheten av ökad flexibilitet och en bättre lönebildningsprocess?
            Hur socialdemokraterna tänker i de frågorna vet vi inte. De kan
            inte bara tiga.
          </note>
          <note n="03874ef6">
            De kommer att få stå till svars när regeringscheferna träffas
            i Madrid i december. Faktum är att programmet borde ha legat på
            bordet redan den 1 oktober, ännu har vi inte sett det.
          </note>
          <note n="5f855a54">
            Regeringen har halkat efter i arbetet med EU-
          </note>
          <note n="7add1f73">
            programmet mot arbetslösheten. Jag tror att svenska folket väntar
            sig att regeringen och socialdemokraterna skall ta sig samman.
          </note>
          <note n="8f70e75b">
            De bör tänka nytt, säger Birger Schlaug. Ja, det är det handlar
            om. Men det handlar inte om att enbart stuva om i ett orimligt
            skattesystem. Det handlar inte om mer regleringar. Det handlar
            om att få ett skattesystem som stimulerar och frigör tillväxt,
            initiativ och skaparkraft. Det handlar om arbetstidsreglering
            som inte tvingar oss alla att dela på arbetslösheten, utan som
            gör det möjligt för oss att anpassa vår arbetstid så som vi själva
            vill. Vi behöver inte mer central styrning och reglering, utan
            mindre.
          </note>
          <note n="3db23f9e">
            Jag delar inte Birger Schlaugs mycket pessimistiska syn på möjligheterna
            att åstadkomma nya jobb.
          </note>
          <note n="f2cc46b0">
            Anf. 9 PER-OLA ERIKSSON (c)
          </note>
          <note n="eca7c885">
            Fru talman! Vårt land behöver hundratusentals nya jobb. Var skall
            de nya jobben komma till? Enligt
          </note>
          <note n="ba372586">
            Centerns sätt att se måste alla de nya jobben komma till i småföretagen,
            i den privata sektorn.
          </note>
          <note n="f5828780">
            Centern har alltid pläderat för de mindre företagen, inte för
            att de är små, utan därför att de är en tillgång när det gäller
            att skapa sysselsättning över hela landet. De svarar för mycket
            av nytänkande och innovationer. Se bara på allt som händer inom
            miljöteknikens område. Småföretagen utvecklar miljöteknik och
            använder i stor utsträckning miljöområdet för att skapa nya jobb
            och en bra ekonomisk utveckling.
          </note>
          <note n="6e78d3d9">
            Vi måste i större utsträckning stimulera den sektorn och styra
            pengar till den. Vi måste se till att de människor som blir företagare
            vågar satsa pengar och att de stimuleras till nyinvesteringar
            och till att skapa nya jobb.
          </note>
          <note n="6abb964c">
            Johan Lönnroth sade att han i går hade besökt ett antal olika
            organisationer. Han har varit gäst hos verkligheten. För Johan
            Lönnroth är verkligheten det gamla gardet hos socialdemokraterna.
            För Johan
          </note>
          <note n="3ab9b97c">
            Lönnroth är verkligheten någon offentlig facklig organisation.
            Visst är de fackliga organisationerna viktiga, men det skulle
            vara värdefullt om Johan Lönnroth besökte småföretagen och såg
            hur småföretagen skulle kunna utvecklas för att skapa nya jobb.
            Mycket av vad Johan Lönnroth säger innebär att man drömmer sig
            tillbaka till 1980-talet. Låt det gamla gardet förbli. Jag tror
            inte att de har mycket med förnyelse att göra.
          </note>
          <note n="6280c3ef">
            Jag vänder mig sedan till Birger Schlaug. Enligt uppgifter i
            medier har Birger Schlaug uttryckt Miljöpartiets stöd för de strejkande
            i konflikten på det offentliga avtalsområdet. Det är ganska ovanligt
            att ett parti med säte i riksdag, regering och landsting tar ställning
            i en konflikt på arbetsmarknadsområdet. Det är någonting som vi
            brukar överlåta på arbetsmarknadens parter. Att i jakten på kortsiktiga
            opinionsmässiga framgångar ge sig in i detta kan naturligtvis
            vara lockande för Birger Schlaug. Det är väl det som har styrt
            hans agerande.
          </note>
          <note n="ff1779ad">
            Det är inte i en offentlig sektor som de nya jobben skall skapas.
          </note>
          <note n="ac7534fd">
            I dag har Birger Schlaug givit populismen ett ansikte. Han har
            under sitt anförande lovat bort tiotals miljarder kronor, men
            inte sagt hur han skall finansiera det. Det är självklart att
            vi skall ha bra löner för dem som arbetar inom den offentliga
            sektorn. Men
          </note>
          <note n="e84ca2b4">
            Birger Schlaug glömmer bort att om vi inte har en ekonomi i balans
            kan vi inte skapa de trygga jobben inom den offentliga sektorn.
            Vi kan inte klara vården, skolan eller barnomsorgen om inte samhällets
            finanser är i ordning. Där bidrog inte Birger Schlaug med särskilt
            många förslag.
          </note>
          <note n="310c7006">
            Det är ganska lätt att hoppa på det enkla tåget och säga: Här
            är lösningen. Höj lönerna, vi betalar med något annat.
          </note>
          <note n="833ded72">
            Så länge som landets ekonomi är i obalans går det inte att ha
            spenderbyxorna på, vilket jag tycker att
          </note>
          <note n="c080222b">
            Birger Schlaug har.
          </note>
          <note n="d17c1295">
            För att vi skall kunna klara välfärden och tryggheten inom skola
            och sjukvård måste vi först se till att landets finanser är i
            ordning. Det är Centerpartiet i färd med att skapa tillsammans
            med alla andra krafter som vill verka för att få ordning på svensk
            ekonomi.
          </note>
          <note n="e1100ce4">
            Anf. 10 ANNE WIBBLE (fp)
          </note>
          <note n="f14772df">
            Fru talman! Jag hade slagit vad med mig själv om att Jan Bergqvist
            skulle låta precis som han lät, dvs.
          </note>
          <note n="7f90ac60">
            att alla problem började i oktober 1991 och alla förbättringar
            började i oktober 1994. Jag vann vadet.
          </note>
          <note n="995c046f">
            Med den inställningen, Jan Bergqvist, är och förblir socialdemokraterna
            ett nostalgitrippat parti som är på kollisionskurs med verkligheten
            och morgondagen. Jag är bekymrad över det.
          </note>
          <note n="5a8723c5">
            Jag noterade att Jan Bergqvist inte kunde ge något enda exempel
            på en ekonomisk-politisk åtgärd där socialdemokraterna är överens.
            Man vet inte vad man vill, och man är en dålig ledare för en ekonomisk
            politik som kräver många svåra beslut framöver.
          </note>
          <note n="0e123203">
            Det finns betydande exempel på hur den inre oenigheten bland
            socialdemokraterna skulle kunna ta sig uttryck. Man kan t.ex.
            se att en del börjar ta sig en ganska häftig ton. I senaste numret
            av LO-tidningen finns det en intressant artikel om socialdemokratin
            och LO. Jag tillåter mig att citera en facklig ledare: Vi avvaktar
            med valanslaget ett år. Sedan skall förbundsrådet ta ställning.
            Vi hoppas det är en tankeställare för regeringen. Det är ju klart
            syftet.
          </note>
          <note n="dda56c64">
            Den typen av formuleringar och uttryckssätt illustrerar den inre
            oenigheten. Jag tror att många är ganska bekymrade för om regeringen
            skall orka hålla emot och om man skall orka förnya politiken i
            den riktning som behövs.
          </note>
          <note n="1dd204a9">
            Dagens Industri hade i sin ledare i onsdags en kurva som visade
            andelen företagare bland de sysselsatta i Sverige. Under efterkrigstiden
            har den andelen minskat dramatiskt, från 19 procent till 7 procent.
            Det är bekymmersamt. Det är den utmaning Sverige står inför om
            man menar allvar med att få ned arbetslösheten och knäcka massarbetslösheten
            så att människor kan försörja sig på arbete.
          </note>
          <note n="ee6acb2a">
            Jan Bergqvist hade ingenting att säga om hur socialdemokratisk
            politik skulle medverka till detta, och jag kan möjligen förstå
            det, för det finns väl inte så himla mycket att föra fram. Ett
            är ändå ganska säkert, nämligen att man inte vänder kurvan, att
            man inte får fler företagare i landet som skapar fler jobb genom
            att återreglera och höja varenda skatt man kommer på eller genom
            att hävda att företagare är en sorts egenartade djur som egentligen
            är väldigt skumma i det ekonomiska livet.
          </note>
          <note n="865193bf">
            Jan Bergqvist talade i och för sig positivt om utbildning, och
            det låter ju väldigt bra. Men det måste ju löna sig med utbildning
            för att människor skall vilja ta på sig den ekonomiska börda,
            den tidsmässiga börda och den trots allt existerande risk som
            det innebär att vidareutbilda sig och utbilda sig till något bättre.
            Den förtjänst man får i form av bättre betalt efter utbildning
            har minskat dramatiskt sedan 50- och
          </note>
          <note n="6aa3a5c7">
            60-talen. Då kunde man få mellan 60 och 80 % mer efter en vidareutbildning.
            I dag får man bara 20 %
          </note>
          <note n="57e0c217">
            mer. Detta måste vi naturligtvis ändra på. Är Jan
          </note>
          <note n="91e5dc31">
            Bergqvist beredd att ändå säga att det är en dålig lön för utbildning
            och att socialdemokratin vill ändra på detta? Detta är orimligt,
            och jag menar att det måste vara mer lönande att utbilda sig.
          </note>
          <note n="94ae86a0">
            Till sist, fru talman! Delar av finansutskottet var i
          </note>
          <note n="3d1526f7">
            Nya Zeeland i somras. Där träffade vi bl.a. en partiledare för
            någon sorts populistisk rödgrön sörja. Han lät som en blandning
            av Gudrun Schyman, Birger
          </note>
          <note n="897b0eaf">
            Schlaug och Bert Karlsson. I dag har Birger Schlaug lyckats åstadkomma
            denna hemska blandning alldeles på eget bevåg. Det tycker jag
            var ett bottenmärke.
          </note>
          <note n="61d8239b">
            Anf. 11 JOHAN LÖNNROTH (v)
          </note>
          <note n="fd3fd3c7">
            Fru talman! Per-Ola Eriksson undrar om jag är ute i andra verkligheter
            än att träffa det gamla gardet i socialdemokratin. Jag var bl.a.
            med på en mycket intressant resa i Småland, i Gnosjö och en del
            andra kommuner, med företagarnas grupp här i riksdagen.
          </note>
          <note n="7186a2d5">
            Jag lärde mig då en hel del, bl.a. en hel del om hur småföretagarna
            där ser på EU. Det var faktiskt ganska intressant. I början av
            resan var det Per-Ola Erikssons egna partikamrater och moderaterna
            i gruppen som ställde frågor om EU, och på slutet var det jag.
            Att det i slutet av resan var jag som intresserade mig för vad
            företagarna tyckte om EU hade en viss orsak. De var nämligen ganska
            kritiska.
          </note>
          <note n="565b6c97">
            Mats Odell kallar det här en nostalgitripp och tror att Göran
            Persson ångrar uppgörelserna med oss. Då skulle jag vilja fråga
            Mats Odell och väldigt gärna också de andra borgerliga representanterna
            i den här debatten, inte minst Per-Ola Eriksson: Om vi nu antar
            att de drygt 50 miljarder i skattehöjningar som vi har gjort upp
            med Socialdemokraterna om inte hade kommit till stånd, vad hade
            ni då ersatt de 50 miljarderna med? Jag förutsätter att ni vill
            ha en budgetsanering som är lika kraftfull som den som nu är på
            gång. Är det så att ni tror att något slags dynamiska effekter
            hade åstadkommit det här, eller vad tänker ni er för typ av besparingar?
            Är det sjukvården, Mats
          </note>
          <note n="a890f8d6">
            Odell, som skall stå för kanske 10 miljarder i besparingar, osv?
            Sluta med det här svamlet! Prata mera precist! Vad vill ni ersätta
            de 50 miljarderna i skattehöjningar med?
          </note>
          <note n="4b7d81dd">
            Birger Schlaug! Vi åstadkom en liten, liten marginell förskjutning
            av fördelningen mellan gröna skatter och arbetsgivaravgifter,
            och vi är inte alls nöjda med det. Men vi åstadkom det faktiskt
            i verkligheten, medan ni i konvergensprogrammet åstadkom en luddig
            formulering som regeringen redan tidigare hade uttalat om miljön,
            och därmed föll det ju undan. Jag hörde ett anförande av Birger
            Schlaug några dagar innan programmet presenterades, ett anförande
            där han gjorde ett generalangrepp på konvergensprogrammet.
          </note>
          <note n="2bb76967">
            Jag blev därför något förvånad när Miljöpartiet sedan plötsligt
            ställde upp på programmet.
          </note>
          <note n="854b96a8">
            Min fråga är återigen: Ställer ni upp på principen om att bruttoskulden
            skall minska och därmed också på den massiva utförsäljningen av
            offentligt ägda företag? Ställer ni upp på de principer om inflationsbekämpningens
            överhöghet som konvergensprogrammet faktiskt i realiteten innebär?
          </note>
          <note n="c4ad8bd3">
            Jan Bergqvist vill inte svara på mina frågor, något jag har tidigare
            erfarenheter av. Jan Bergqvist och jag hade för ett tag sedan
            en kanske inte så intressant EU-
          </note>
          <note n="01c09c33">
            debatt inför en grupp pensionärer i Göteborg. Den debatten förde
            han med någon icke närvarande moderat. Han ville då över huvud
            taget inte prata EU med mig. Jag kan på ett sätt begripa att han
            inte vill svara på de här frågorna, men jag skall ändå göra ett
            nytt försök.
          </note>
          <note n="6593e06a">
            Vi är helt överens om resonemanget om att rättvisan är avgörande
            för att vi skall kunna förankra en politik som sanerar den offentliga
            budgeten. Men då har vi frågan om egenavgifterna. Vi har faktiskt,
            Jan
          </note>
          <note n="d88750e9">
            Bergqvist, en uppgörelse från i höstas, inskriven i -
          </note>
          <note n="621b9ffe">
            tror jag det var - proposition 25, om att vi skall överväga det
            samlade uttaget av egenavgifter och arbetsgivaravgifter. Vi måste
            prata om det här ganska snart.
          </note>
          <note n="aaa27440">
            Jag upprepar frågan: Är ni beredda att ta upp frågan om kompensationen
            till kommunerna för att lösa upp den nu pågående strejken?
          </note>
          <note n="6d68666d">
            Jan Bergqvist ville inte svara på mina frågor, men det här är
            faktiskt en fråga som ställs av hans partikamrater i den fackliga
            ledningen i Motala. Det är de som ställer den här frågan.
          </note>
          <note n="797a2f19">
            Anf. 12 BIRGER SCHLAUG (mp)
          </note>
          <note n="ae82a98f">
            Fru talman! Ledamöter och ni som lyssnar på radio eller ser på
            Öppna Kanalen i TV! Att jag fick ett så dåligt omdöme av Anne
            Wibble måste betyda att det jag sade var väldigt, väldigt klokt.
            Det är så jag, efter Anne Wibbles tid som finansminister, bedömer
            hennes värderingar och analytiska förmåga. Jag vill påminna om
            att det i bl.a. opinionsundersökningar visar sig att moderater
            har en större tilltro till Anne
          </note>
          <note n="07815421">
            Wibble än folkpartister, och det tycker jag är klokt.
          </note>
          <note n="df44d947">
            Det intressanta är att Anne Wibble inte ens skäms när hon står
            här. Är det någon som är ansvarig för det som har hänt i Sverige
            så är det faktiskt Anne Wibble.
          </note>
          <note n="0026d88d">
            Sonja Rembo går till angrepp mot att Miljöpartiet vill sänka
            arbetstiden och dela på jobben. Det hon sade visar på ett intellektuellt
            moras, det fullständiga intellektuella moraset. Så här sade Sonja
            Rembo:
          </note>
          <note n="916a0970">
            Genom sänkt arbetstid tvingar man alla att dela på arbetslösheten.
            Detta är ett magnifikt påstående och en analys som visar att det
            trots allt finns åtminstone en riksdagsledamot som tror att 40
            timmars arbetsvecka, 40 timmars normalarbetstid är en naturlag,
            och har man inte 40 timmar utan 38 är man arbetslös i två timmar.
            Detta är ju fullständigt intellektuellt absurt!
          </note>
          <note n="c4af2bb7">
            Jag hoppas att representanterna för Folkpartiet och
          </note>
          <note n="2f97239b">
            Socialdemokraterna i sina nästa inlägg tar avstånd från det här
            fjantet.
          </note>
          <note n="97e34756">
            Jan Bergqvist hade en bra och ödmjuk hållning när det gäller
            miljöfrågorna. Jag tror att vi i framtiden, under de närmaste
            åren, kommer att kunna samarbeta på en rad olika områden, exempelvis
            i fråga om miljöinvesteringar. Nu närmast hoppas jag att vi skall
            kunna komma fram till någonting när det gäller de pengar som fattas
            i investeringsbidrag till vindkraft. Jag tror att vi skall kunna
            komma fram till något på den punkten tillsammans med Socialdemokraterna
            och -
          </note>
          <note n="1e2c6932">
            hoppas jag - även Centern.
          </note>
          <note n="189e84e3">
            Däremot förstår jag inte riktigt det här fördelningsresonemanget.
            Jan Bergqvist sade att vi inte skall ha några ökade klyftor, men
            ändå inför man
          </note>
          <note n="54b0e3a7">
            75 % ersättningsnivå för alla, både för dem som lever på marginalen
            och för oss som har det bra. Det skall inte leda till sämre jämlikhet,
            men ändå accepterar Jan
          </note>
          <note n="ec076c75">
            Bergqvist en sämre löneutveckling för kvinnor i den offentliga
            sektorn än för dem som bryter malm och sätter ihop bilar. Jag
            förstår inte riktigt det här.
          </note>
          <note n="f060e1d4">
            Vi kan spara pengar. Vi kan spara mer pengar än vad Socialdemokraterna
            och Centern vill i socialförsäkringssystemet om vi inför ett brutet
            tak, så vi låter låginkomsttagare och alla andra ha kvar sina
            80 % i ersättning upp till låt oss säga 145 000-150 000 kr medan
            man bara får 40 % i ersättning för den del av inkomsten som ligger
            därutöver. På så sätt sparar vi ungefär 2 miljarder kronor mer
            i statsbudgeten än med Centerns och Socialdemokraternas förslag,
            2
          </note>
          <note n="5c304528">
            miljarder som vi skulle kunna skjuta till till kommunerna. Vi
            får på så vis en rättvisare, en mer solidarisk fördelning, vi
            räddar människor som nu strejkar, och vi kan värna det solidariska
            samhället.
          </note>
          <note n="dce669d0">
            Dessutom innebär ett brutet tak en sorts kompromiss, om jag får
            uttrycka mig så, mellan regeringspartierna. Centern vill ju ha
            en annorlunda grundtrygghet, och Socialdemokraterna vill ha kvar
            det gamla systemet.
          </note>
          <note n="9715fc15">
            Med ett brutet tak skulle vi alltså kunna hitta en vettig kompromiss
            som skulle kunna vara bra för
          </note>
          <note n="62114c0e">
            Centern, Miljöpartiet, Socialdemokraterna och, framför allt,
            människorna.
          </note>
          <note n="a56f41fd">
            Visionslösheten tycker jag är skrämmande. Göran
          </note>
          <note n="cb871e67">
            Persson uttalade sig häromdagen i Expressen. Han liknade EU vid
            en bensinmotor. Den går framåt.
          </note>
          <note n="70a36175">
            Ibland hostar och stånkar motorn, men framåt går det.
          </note>
          <note n="301ae7d7">
            Min vision om framtiden är inte en bensinmotor.
          </note>
          <note n="d2f73627">
            Min vision om framtiden är solceller. Det är något helt annat.
          </note>
          <note n="4909eeed">
            Anf. 13 MATS ODELL (kds)
          </note>
          <note n="2855a30a">
            Fru talman! Johan Lönnroth frågade: Vad hade hänt om inte vi
            vänsterpartister i höstas hade ställt upp på den stora budgetsaneringen?
          </note>
          <note n="9842ebcf">
            Till att börja med måste jag fråga Johan Lönnroth:
          </note>
          <note n="568cbb48">
            Står ni fast vid det som ni då kom överens om? I
          </note>
          <note n="4c76fb1b">
            partiledardebatten här fick jag nästan intrycket att
          </note>
          <note n="7eb1409c">
            Gudrun Schyman, likt TCO och andra, anser att vi nu kan börja
            lätta på finanspolitiken. Är det så, Johan
          </note>
          <note n="856588b1">
            Lönnroth, eller står ni fast vid vad som tidigare sagts?
          </note>
          <note n="12816fc0">
            Sanningen, Johan Lönnroth, är ju att samtliga partier i den borgerliga
            oppositionen i höstas motionsvägen lade fram besparingsförslag
            som vida översteg det som ni åstadkom och som regeringen lätt
            hade kunnat ta fasta på. Men det var återställarna och nostalgitrippen
            som var det gigantiska misstaget, och det nappade Göran Persson
            på. Det var det som legitimerade väljarflykten. Det var det som
            bromsade upp nyföretagandet. Det är det som gör att tillväxten
            antagligen redan nästa år påverkas negativt.
          </note>
          <note n="de0c7aa0">
            Fru talman! Detta aktualiserar en annan fråga: Vad hade hänt
            om Jan Bergqvist och Socialdemokraterna hade ställt upp på vår
            regerings besparings- och saneringsförslag under förra mandatperioden?
            Då var vi,
          </note>
          <note n="eb76cb63">
            Jan Bergqvist, hänvisade till Ny demokrati. Hade ni funnits där
            med den politik som ni i dag står för skulle vi ha sluppit åtminstone
            den hönsgården. Men så var det inte, utan då fanns ni på den populistiska
            sidan.
          </note>
          <note n="48388d15">
            Under förra mandatperioden röstade ni i denna kammare nej till
            besparingar på 61 miljarder kronor. I dag får ni göra upp med
            Vänsterpartiet om många av samma besparingar.
          </note>
          <note n="0487c466">
            Birger Schlaug tog upp kommunernas ekonomi.
          </note>
          <note n="509be8f5">
            Vi kristdemokrater har i vårt budgetalternativ finansierat ett
            riktat bidrag till just vård och omsorg i de delar av vårdsektorn
            som blivit allra mest utsatta. Vi har finansierat detta. Vi avvisar
            en del av egenavgiftshöjningarna som också ger ett tillskott på
            ca 3 miljarder kronor till kommunsektorn.
          </note>
          <note n="4ccb8d69">
            Johan Lönnroth frågar: Vad skulle vi göra om vi inte hade de
            skattehöjningar på 50 miljarder kronor som regeringen har? Vi
            har också skattehöjningar i vårt budgetalternativ. Det rör sig
            om 10,5 miljarder kronor. Vi har även en hel del besparingar och
            skattesänkningar, bl.a. inom tjänstesektorn. Summan av kardemumman
            är att vi trots allt har en ca 12 miljarder starkare budget än
            den som regeringen lade fram i kompletteringspropositionen.
          </note>
          <note n="71cb9443">
            En mycket viktig fråga för svensk ekonomi är den framtida monetära
            och ekonomiska unionen inom EU.
          </note>
          <note n="a74ff62c">
            Vi kristdemokrater inser fördelarna med valutastabilitet och
            välkomnar de här strävandena och besluten inom EU. Men vi anser
            också att Sverige skall göra allt för att snarast uppfylla konvergenskraven.
            Vi har t.o.m. medverkat i arbetet kring det svenska konvergensprogrammet,
            något som vi är stolta över.
          </note>
          <note n="86589c71">
            Vi menar dock att detta inte räcker. Vår avvaktande hållning
            till ett svenskt deltagande i EMU har faktiskt en annan bakgrund.
            Hittills har svensk ekonomi tagit alla yttre och inre störningar
            genom förändringar av växelkursen. Om vi skall montera bort den
            stötdämparen måste vi skapa en annan flexibilitet inom den svenska
            ekonomin. Där var inte återställarna med Gudrun Schyman till någon
            nytta. Tvärtom var det ytterligare en steloperation av svensk
            ekonomi.
          </note>
          <note n="93aec428">
            Den första kontrollstationen blir tillväxtpropositionen. Men
            tror verkligen Anne Wibble och Sonja
          </note>
          <note n="47fbae21">
            Rembo att Göran Persson är mäktig att åstadkomma den flexibilitet
            som verkligen behövs i svensk ekonomi för att ett deltagande i
            EMU skall bli något positivt för svensk ekonomi?
          </note>
          <note n="84a044d9">
            Anf. 14 JAN BERGQVIST (s)
          </note>
          <note n="d99684af">
            Fru talman! I den debatt som Johan Lönnroth och jag hade i Göteborg
            inför pensionärer svarade jag på samtliga frågor som pensionärerna
            ställde. Jag gav också Johan Lönnroth besked när det gäller frågor
            som han ställde. Att Johan Lönnroth inte var nöjd med sin egen
            insats i den debatten kan jag inte göra mycket åt.
          </note>
          <note n="a730c4fe">
            När det gäller egenavgifterna tycker jag att det är väl värt
            att diskutera om man 1998 skulle kunna växla över de 6,95 procenten
            från sjukförsäkringen till pensionssystemet och låta arbetsgivaravgifter
            finansiera sjukförsäkringssystemet. Jag tycker att man skall diskutera
            det, men i dag kan jag inte säga så mycket mera om den saken.
          </note>
          <note n="51b31628">
            Jag suckar djupt när jag hör Anne Wibble säga att vi socialdemokrater
            anser att företagare i allmänhet är skumma. Jag förstår inte det,
            för det anser vi verkligen inte. Tvärtom vill vi att det skall
            vara rent spel i ekonomin, att konkurrensen inte skall snedvridas
            och att seriösa företagare skall få allt stöd som de kan få genom
            att det i framtiden blir en sund tillväxt och en sund konkurrens.
          </note>
          <note n="209af361">
            Anne Wibble sade inte mycket om tillväxtfrågorna i sitt senaste
            inlägg. När det gäller tillväxten ligger
          </note>
          <note n="0fbbc3fd">
            Sverige i år bland de främsta länderna i EU - inte näst sist,
            som Anne Wibble skriver i sin artikel. Sverige har högre tillväxt
            än USA, mycket högre tillväxt än
          </note>
          <note n="3b19dc1c">
            Japan, högre tillväxt än genomsnittet i Västeuropa, högre tillväxt
            än genomsnittet i OECD och högre tillväxt än Tyskland, Storbritannien
            och Frankrike.
          </note>
          <note n="9499cd7b">
            Men Anne Wibble ville få det till att vi låg näst sämst till
            bland EU-länderna.
          </note>
          <note n="199c31b4">
            Jag undrar vad de märkliga utfallen här egentligen syftar till.
            Handlar det om att föra bort intresset från det egna misslyckandet?
            Jag skall gärna medge att självklart har regeringen före 1991
            och de riksdagsbeslut som då fattades ett ansvar för de ekonomiska
            problemen i Sverige. Det har jag framhållit både i tidningsartiklar
            och i debatter här i riksdagen. Men det är inte alls det som det
            handlar om. Litet sans och balans får det väl vara i debatten!
          </note>
          <note n="120d8223">
            Anne Wibble säger att vi socialdemokrater är dåliga ledare för
            den ekonomiska politiken. Men man kan ändå inte bortse från att
            under den period under vilken Anne Wibble själv ledde den ekonomiska
            politiken fördubblades statsskulden, tredubblades arbetslösheten
            och fyrdubblades budgetunderskottet.
          </note>
          <note n="b37faa8c">
            Vi började förra hösten med att ta ett fast grepp om statens
            budget och finanser. Efter ett år vågar vi nu säga att statsfinanserna
            är under kontroll.
          </note>
          <note n="3edf8c59">
            Statsskulden som andel av nationalprodukten stabiliseras redan
            i år och kan börja minska nästa år. Stabiliseringen av statsskulden
            sker därmed ett år tidigare än regeringen räknade med i april.
            Den sker två år tidigare än regeringen räknade med i januari och
            tre år tidigare än vi räknade med i valrörelsen.
          </note>
          <note n="399a8bdd">
            Anf. 15 SONJA REMBO (m)
          </note>
          <note n="4246b7d1">
            Fru talman! Nej, Birger Schlaug, det är ingen brist på arbete
            i Sverige. 40 timmars arbetstid är ingen naturlag. Det är inte
            heller någon naturlag, som Birger
          </note>
          <note n="017be0ed">
            Schlaug och andra tror, att man löser människors problem genom
            att detaljstyra deras vardag. Det är en sådan politik som Birger
            Schlaug företräder som har bäddat för de problem vi nu har. Det
            är mot den typen av politik som vi måste göra ett radikalt brott.
            Vi måste komma in på en konstruktiv väg mot tillväxt, mot nya
            arbetstillfällen och mot att människor förmår och kan ta ett eget
            ansvar för sig själva och inte är beroende av statliga beslut
            och statliga bidrag. Dessa skall reserveras för de människor som
            verkligen behöver vårt stöd och vår hjälp.
          </note>
          <note n="f7a8fd78">
            Det är inte trovärdigt, Birger Schlaug, att människor som på
            egen hand klarar av att gifta sig, skaffa barn, köra bil, bygga
            och äga sin bostad, tågluffa i
          </note>
          <note n="da9a707b">
            Europa eller för den delen bestiga Himalaya inte skulle kunna
            klara av att komma överens med sina arbetsgivare om vilken arbetstid
            de skall ha. Vi måste ge dem den möjligheten. Undervärdera inte
            människorna! Det finns ingen brist på arbetsuppgifter, men de
            behöver frigöras. Då behöver vi inte ett skattesystem som beskattar
            arbete med 60 % om man räknar den totala beskattningen på arbetet.
          </note>
          <note n="d790a21a">
            Sveriges ekonomi är nu inne i ett avgörande skede. Det som görs
            nu, och lika mycket det som inte görs, blir avgörande för lång
            tid framåt. Det är fatalt att det parti som skall leda detta arbete
            är splittrat och inte förmår hantera ens sina egna problem. Det
            finns förslag och det kommer att läggas förslag i denna riksdag
            som, om de följs, kan föra Sverige in på en konstruktiv linje
            mot fler jobb, bättre ekonomi och större frihet.
          </note>
          <note n="af5c2d4e">
            Anf. 16 PER-OLA ERIKSSON (c)
          </note>
          <note n="c74c42fc">
            Fru talman! En del har i den här debatten talat om nostalgitripp.
            Samtidigt har en del talat om att EMU
          </note>
          <note n="29d83b70">
            är den väg vi måste välja för att klara Sveriges ekonomiska problem.
            Jag vill till dem som utan förbehåll pläderar för ett svenskt
            deltagande i EMU:s tredje steg säga: Gör inte EMU till en nostalgitripp!
          </note>
          <note n="3b2cf959">
            Sverige står inför flera stora huvuduppgifter. För det första
            måste vi få balans i de offentliga finanserna.
          </note>
          <note n="72bebbd5">
            Där är vi på god väg att lyckas. Vi måste för det andra få en
            bättre ekonomisk tillväxt, men med miljöhänsyn.
          </note>
          <note n="8be65943">
            Då får vi en hållbar tillväxt. Då måste vi ta vara på miljöområdets
            möjligheter att skapa nya jobb och en hållbar ekonomisk utveckling.
            Vi måste få bättre kompetens. Vi måste satsa mer resurser på utbildning
            och forskning. Vi behöver en bra infrastruktur.
          </note>
          <note n="f5ad2954">
            Vi måste bekämpa arbetslösheten, och det gör vi bäst genom att
            få fler företag och fler företagare. Från
          </note>
          <note n="9525bccb">
            Centerns sida tillmäter vi företagsskatternas utformning en väldigt
            stor vikt. Vi fäster också en avgörande vikt vid att göra en skatteväxling
            så att vi kan åstadkomma detta. Det är nästa stora skattereform.
            I konvergensprogrammet sägs följande: Sverige eftersträvar att
            bl.a. tillgodose miljöhänsyn genom ändring av skattestrukturen
            så att skattebelastningen på arbetskraften lättas och att beskattningen
            på miljöstörande utsläpp ökar.
          </note>
          <note n="eb926c68">
            Sett med Centerns ögon är det naturligtvis glädjande att en bred
            majoritet här i riksdagen har uttalat sig för en sådan lösning.
            Nu, fru talman, måste vi gå från ord till handling.
          </note>
          <note n="5836ad50">
            Anf. 17 ANNE WIBBLE (fp)
          </note>
          <note n="3144d683">
            Fru talman! Jag noterar att Jan Bergqvist inte i något av sina
            inlägg har dementerat att arbetslösheten numera ökar tiondel för
            tiondel. I september 1995 var
          </note>
          <note n="25e99d38">
            20 000 fler människor utan jobb än för ett år sedan -
          </note>
          <note n="b864d2d3">
            sammanlagt nästan en halv miljon människor! Det är mycket oroande.
          </note>
          <note n="e4584a5f">
            Tillväxttoppen i år innebär egentligen att KI har flyttat tillväxt
            som man trodde skulle komma nästa år till i år. Toppen kommer
            tidigare. Jag skall gärna hålla med om att mina siffror från i
            våras byggde på ett misstag, nämligen att jag utgick från regeringens
            prognoser. Det var dumt, för de var ju fel.
          </note>
          <note n="08a2c29c">
            Jan Bergqvist sade ingenting i sak om EMU. Han har ingen åsikt,
            utan det var närmast ett "jaså". Skulle man kunna tänka sig att
            han har en åsikt i formfrågan? Kan han hålla med om att det finns
            väldigt många goda skäl mot en folkomröstning i frågan?
          </note>
          <note n="a6a9e1b5">
            Birger Schlaug har lagt sig i träning inför julen;
          </note>
          <note n="72175c04">
            det är alldeles uppenbart. Om det inte vore att förolämpa jultomten,
            skulle jag säga att han tränar för att uppträda som en sådan.
            Nu är nog faktiskt svenska folket bra mycket klokare än att de
            tror vare sig på jultomten eller på politiker som alla goda gåvors
            givare. Det är faktiskt ganska omodernt.
          </note>
          <note n="efc3f631">
            Fru talman! Den här debatten har kanske inte illustrerat så mycket
            annat än en ganska bekymmersam sak, nämligen det bristande innehållet
            och den bristande gemensamma ledstjärnan i fråga om regeringens
            politik. Man vänder inte kurvan över antalet företagare och får
            fler jobb med en sådan håglöshet och en sådan "blahaig" politik
            som den som Jan Bergqvist har givit uttryck för. Jag hoppas att
            han även på denna punkt är oenig med sin regering och att regeringens
            proposition om tillväxt faktiskt kan komma att ha något bättre
            innehåll än det som har diskuterats i dag.
          </note>
          <note n="6e1da535">
            Anf. 18 JOHAN LÖNNROTH (v)
          </note>
          <note n="62019231">
            Fru talman! Jag skall börja med att tacka Jan
          </note>
          <note n="a68b9815">
            Bergqvist för beskedet här. Jag ser fram emot diskussionerna
            om att växla egenavgifter mot arbetsgivaravgifter. Jag tror också
            att det behövs ett akut besked till kommuner och landsting i dag.
            Jag tror att det egentligen är det enda sättet att få ett snabbt
            slut på den pågående konflikten.
          </note>
          <note n="01756af4">
            Jag vill också tala om, om det nu verkligen är så att Mats Odell
            och andra menar allvar med att de inte tror på att vi står fast
            vid vad vi har sagt hela tiden -
          </note>
          <note n="2368c69e">
            såväl före som efter valet, att vi anser det vara fullständigt
            nödvändigt att sanera rikets finanser för att få bukt med arbetslösheten,
            vilket fortfarande är det övergripande målet. Vi anser däremot
            att konvergens gentemot EMU innebär precis motsatsen. Det är inte
            bara förödande för arbetslösheten, utan också för rikets finanser.
            Det som hände åren 1991-1992 när kronan var knuten till ecun tycker
            jag är ett mycket tydligt exempel på vad jag menar med det.
          </note>
          <note n="abd485da">
            Här har nämnts det som sades i Essen om att förbättra arbetsmarknadens
            funktionssätt. Det låter i och för sig bra. Vem vill inte förbättra?
            Problemet är bara att den höger som från början har formulerat
            detta menar en mycket bestämd sak: att försvaga arbetsrätten och
            öka inkomstskillnaderna.
          </note>
          <note n="86f1fc1f">
            Jag vill ställa ytterligare en fråga till Jan
          </note>
          <note n="2bfbabf4">
            Bergqvist. Det finns nu olika förslag ute i kommunerna om att
            komma till rätta med de varsel som läggs i exempelvis Norrköping,
            där man skall samordna akassan och kommunernas kassakista med
            Länsarbetsnämnden. Är ni beredda att tillmötesgå de här förslagen
            som jag mötte bl.a. just i Östergötland när jag var där? Där kallar
            de det för "östgötamodellen". Det är litet grand av motsatsen
            till vad som sades i Essen, men det är ett väldigt bra förslag.
          </note>
          <note n="99c940c6">
            Anf. 19 BIRGER SCHLAUG (mp)
          </note>
          <note n="873f5f4b">
            Fru talman! Sonja Rembos intellektuella moras förstärks. Nu börjar
            det rent av bli pinsamt. Marknadsekonomi är en normalarbetstid
            på 40 timmar, stalinism är en normalarbetstid på 35 timmar - det
            här är ju löjligt. Man är nog inte mindre marknadsinriktad i vare
            sig Frankrike, Tyskland eller andra länder.
          </note>
          <note n="eac4d2d6">
            Johan Lönnroth ställde frågor om EMU. Vi har precis samma uppfattning
            om EMU. Vi tycker att vi skall ha en folkomröstning om EMU. Vi
            tycker att konvergenskraven, som de formuleras, är fullständigt
            befängda och leder till ett absurt samhälle. Vi måste lyfta upp
            sysselsättningen, lyfta upp miljöfrågorna och det är Johan Lönnroth
            i allra högsta grad medveten om.
          </note>
          <note n="a3ffd040">
            Men det som är intressant är att Sverige genom medlemskapet i
            EU måste lämna en rapport. Centern,
          </note>
          <note n="cc372222">
            Socialdemokraterna och kds ställde upp på ett material som vi
            inte kunde acceptera. Man vill ha med ett parti till. Den skrivning
            som Per-Ola Eriksson nyss läste fick vi in. Jag tycker att det
            var viktigt inför
          </note>
          <note n="ed5a04b7">
            Skatteväxlingsutredningen. Socialdemokraterna ville egentligen
            inte driva skatteväxlingen.
          </note>
          <note n="07e35226">
            Avslutningsvis skall jag säga att i den här församlingen, här
            i riksdagen, sitter män och kvinnor som jag menar fattar beslut
            utifrån en gammal förlegad världsbild som har sina rötter i industrialismens
            barndom. Man fattar beslut som om människan bara är en simpel
            ekonomisk varelse, vars största mening med livet är att producera,
            konsumera, köpa och äga.
          </note>
          <note n="2f02a892">
            Men den tiden är faktiskt förbi. Människor har andra värderingar
            i dag. Ungdomar har otacksamheten och klokskapen att ifrågasätta
            hela den världsbild som riksdagens beslut egentligen vilar på.
            Det är en orsak till att Miljöpartiet i dag är det största partiet
            bland ungdomar och förstagångsväljare. Vi är det enda moderna
            partiet som formulerar vår politik utifrån dagens verklighet,
            inte den verklighet som fanns för 100 år sedan.
          </note>
          <note n="41085903">
            Anf. 20 TALMANNEN
          </note>
          <note n="2eeb5b04">
            Jag vill informera ledamöterna om att den teknik som gör att
            man kan höja och sänka talarstolen för närvarande inte fungerar.
            Vi arbetar på en lösning.
          </note>
          <note n="c886b64f">
            Anf. 21 MATS ODELL (kds)
          </note>
          <note n="3d433d3e">
            Fru talman! Knytningen av den svenska kronan till ecun var ju
            olycklig, Johan Lönnroth, på grund av de enorma obalanserna i
            svensk ekonomi och det mycket snabbare raset inom vår ekonomi
            än inom de övriga anknutna valutorna.
          </note>
          <note n="be0d9ec7">
            Så sent som 1970 var Sverige det rikaste landet inom OECD. Bara
            USA och Schweiz hade en högre
          </note>
          <note n="d65ccf9d">
            BNP med hänsyn till faktisk prisnivå. Nu har vi halkat ner till
            sjuttonde plats.
          </note>
          <note n="d9d407ab">
            Jag tycker att det är viktigt att påpeka, eftersom den här debatten
            faktiskt handlar om arbete och tillväxt, att varje svenskt hushåll
            i dag skulle ha haft närmare 140 000 kr mer i inkomst om vi sedan
            1970
          </note>
          <note n="a21e1916">
            hade haft samma genomsnittliga tillväxt som övriga
          </note>
          <note n="9da1f8f5">
            OECD-länder.
          </note>
          <note n="edbc6520">
            Låt oss nu glädjas med Jan Bergqvist och Per-Ola
          </note>
          <note n="0e935c0c">
            Eriksson över att tillväxten i år ligger klart över genomsnittet.
            Tyvärr halveras detta nästa år, och 1997
          </note>
          <note n="01385673">
            och 1998 är vi nere i en absolut bottenliga igen. Det förtjänar
            att sägas i väntan på tillväxtpropositionen.
          </note>
          <note n="d78afceb">
            Om denna tillväxtproposition skulle bli en ny tumme, alltså ett
            nytt kackel utan värpning, vilket tyvärr långt ifrån kan uteslutas,
            förspills ytterligare tre år. Hoppet, fru talman, står till att
            väljarna snart vaknar upp ur det nostalgiska tillbakablickandet
            och nejsägandet och inser problemets verkliga natur. Då skulle
            det efter 1998 års val kunna bildas en ny regering som orkar ta
            itu med roten till den dåliga tillväxt som i 25 år har kunnat
            underminera den svenska välfärden.
          </note>
          <note n="c0a0de50">
            Jag tror att allt fler ganska snart kommer att inse att det är
            i den dåliga tillväxten som det verkliga hotet mot jobben och
            välfärden ligger. Nu är det snart dags för den borgerliga oppositionen
            att ta sig samman och börja formulera ett alternativ till regeringens
            politik.
          </note>
          <note n="7f10e2d5">
            Anf. 22 JAN BERGQVIST (s)
          </note>
          <note n="a8d04fd3">
            Fru talman! Läs för säkerhets skull protokollet,
          </note>
          <note n="f97fe1e3">
            Johan Lönnroth, så att det inte blir något missförstånd om arbetsgivaravgifterna!
          </note>
          <note n="a763c5ad">
            Om Anne Wibble kunde titta upp från siffrorna i sina papper och
            se in i verkligheten kommer hon att finna att arbetslösheten faktiskt
            minskar tiondel för tiondel.
          </note>
          <note n="f37f6664">
            Till Mats Odell vill jag säga att Socialdemokraterna ställde
            upp i en utsträckning som knappast något annat oppositionsparti
            gjorde i något annat land under
          </note>
          <note n="70803ae7">
            1992, i samband med krisen.
          </note>
          <note n="c7772681">
            De företagsskatter vi har i dag är internationellt konkurrenskraftiga.
            Ändå kommer vi att förbättra detta system efter överläggningar
            med företagarna och deras organisationer, så att vi långsiktigt
            får ett mycket starkt företagsskattesystem.
          </note>
          <note n="54439707">
            Sedan vill jag gärna ta upp Birger Schlaugs kastade handske om
            fördelningspolitiken. Vi socialdemokrater tänker fortsätta att
            minska klyftorna i Sverige.
          </note>
          <note n="64ffd1aa">
            Traditionellt brukar kärva program för att sanera ett lands statsfinanser
            åtminstone på kort sikt innebära brutalt växande inkomstklyftor.
            Men det vi nu gör i
          </note>
          <note n="fb0dbb21">
            Sverige är unikt för en så omfattande budgetsanering.
          </note>
          <note n="72dbbef3">
            Trots att vi tvingas skära ner så kännbart i statens utgifter,
            bidrar den samlade budgetförstärkningen
          </note>
          <note n="837d83b4">
            1994-1998 redan från början till krympande klyftor.
          </note>
          <note n="ffc44208">
            Den femtedel av hushållen som har den högsta standarden får således
            svara för 40 % av budgetförstärkningen, medan den femtedel av
            hushållen som har den lägsta standarden bidrar med 13 %.
          </note>
          <note n="4b1324f0">
            Till sist vill jag tacka mina meddebattörer. Det har varit en
            tidvis hård polemik, men det har också kommit fram intressanta
            och värdefulla synpunkter i viktiga framtidsfrågor. Tack så mycket!
          </note>
          <note n="0ee924d3">
            Anf. 23 MIKAEL ODENBERG (m)
          </note>
          <note n="fd8fa087">
            Fru talman! Den hittillsvarande debatten har visat att det inte
            finns några genvägar till en trygg ekonomisk framtid i vårt land.
            Om man bortser från Miljöpartiet, och det är ofta klokt att göra
            det, fru talman, tycks alla vara överens om att det bara är en
            hög och uthållig tillväxt som kan ge Sverige de nya jobben.
          </note>
          <note n="e6e55858">
            Slutsatsen av det blir att alla politiska beslut måste syfta
            till att gynna denna höga och uthålliga tillväxt.
          </note>
          <note n="9d481eea">
            Det gäller inte minst ett område som inte har berörts i den hittillsvarande
            debatten, nämligen energipolitiken. Den svenska energipolitiken
            är en helt strategisk fråga om vi skall kunna åstadkomma den höga
            och uthålliga tillväxten.
          </note>
          <note n="82f85815">
            Måhända kan frånvaron av energipolitik i den hittillsvarande
            debatten skyllas på att det nu sitter en energikommission och
            arbetar. Den är förvisso viktig.
          </note>
          <note n="f772ad92">
            Men låt mig ändå, fru talman, slå fast att det viktiga i
          </note>
          <note n="dd59d263">
            Energikommissionens arbete inte är årtalsexercis med kärnkraftsreaktorer,
            utan det är just att bidra till att vi får en energipolitik i
            Sverige för tillväxt och jobb åt de arbetslösa. Energikommissionen
            måste, precis som varje annan utredning i Sverige, vara en tillväxtkommission.
          </note>
          <note n="7aea8f3b">
            Jag avslöjar inga statshemligheter om jag säger att
          </note>
          <note n="948ab69e">
            Energikommissionen inom två månader kommer att visa att en kärnkraftsavveckling
            till år 2010 medför orimliga kostnader för samhällsekonomi och
            miljö. I
          </note>
          <note n="85ce9d4f">
            praktiken, fru talman, är årtalet 2010 redan avskrivet.
          </note>
          <note n="f4ab38e6">
            Det borde kunna leda till att den energipolitiska debatten återfördes
            till det som var utgångspunkten för 1980 års folkomröstning, nämligen
            vad det är som krävs om vi skall kunna upprätthålla sysselsättning
            och välfärd. För det var ju, utöver kärnkraftssäkerheten, just
            jobben som var utgångspunkten för 1980 års folkomröstningsdiskussion.
            Det var därför som svenska folket faktiskt godkände att vi till
            och med tog nya kärnkraftsreaktorer i anspråk innan all kärnkraft
            så småningom skulle komma att avvecklas. Det var därför som det
            på valsedlarna för linje 1 och linje 2 i folkomröstningen aldrig
            figurerade några årtal, varken
          </note>
          <note n="2b95f31b">
            2010 eller något annat.
          </note>
          <note n="59f3afc6">
            Vi moderater respekterar utslaget i 1980 års folkomröstning.
            Det innebär, såvida vi inte har en ny folkomröstning, att kärnkraften
            kommer att avvecklas.
          </note>
          <note n="d15df701">
            För det krävs inga politiska beslut. Kärnkraften kommer att avvecklas
            av sig själv, om uttrycket tillåts, någon gång under första halvan
            av nästa sekel när kärnkraftverken inte längre kan uppfylla säkerhetskraven
            eller inte längre är lönsamma.
          </note>
          <note n="b3a4cdb3">
            Men nu, fru talman, bör den energipolitiska debatten återföras
            till utgångspunkten för 1980 års folkomröstning: Vad krävs av
            oss för att upprätthålla sysselsättning och välfärd?
          </note>
          <note n="e1adfed3">
            Men ännu är vi inte där. Nu tycks den nya energipolitiska huvudfrågan
            i stället bli om vi trots våra ekonomiska problem och trots vår
            skyhöga arbetslöshet skall inleda en förtida avveckling av en
            eller flera kärnkraftsreaktorer - dvs. om vi här i kammaren skall
            fatta politiska beslut som framtvingar stängning av enstaka kärnkraftsreaktorer
            trots att de uppfyller säkerhetskraven, trots att de producerar
            billig el och trots att de är lönsamma.
          </note>
          <note n="5248d6d2">
            Väljer vi en sådan politik, fru talman, innebär det att vi frivilligt
            föröder produktionskapacitet inom landet och att vi dessutom binder
            nytt investeringskapital. Om ett land med statsfinansiella problem
            och skyhög arbetslöshet frivilligt väljer en sådan politisk linje
            - en kamikazepolitik - får det också obönhörligen följder för
            investeringsvilja och för sysselsättning.
          </note>
          <note n="120ed68f">
            Det är en lyx, fru talman, som Sverige inte har råd med. En eventuell
            förtida stängning av svenska kärnkraftverk kommer att ske till
            priset av ytterligare arbetslöshet, och därmed strider en sådan
            politik enligt min uppfattning mot utslaget i 1980 års folkomröstning.
          </note>
          <note n="9f95b985">
            Vi moderater är beredda att inrikta all vår politik på att främja
            arbete och tillväxt, temat för dagens debatt. Energipolitiken
            är här en nyckelfråga.
          </note>
          <note n="b34a9906">
            För oss är kärnkraften inget självändamål. Det var omsorgen om
            jobben, omsorgen om välfärden och omsorgen om miljön som gjorde
            att svenska folket valde att ta kärnkraften i anspråk trots dess
            nackdelar.
          </note>
          <note n="245f3ff0">
            Vi har fortfarande samma utgångspunkt.
          </note>
          <note n="e12610fc">
            Frågan är, fru talman, om Sveriges regering också har det. Frågan
            om en förtida avveckling av kärnkraften blir ofrånkomligen ett
            test av om regeringen menar allvar. Kommer man att vara beredd
            att offra ytterligare jobb bara för att påskynda en kärnkraftsavveckling
            som i alla fall kommer att ske så småningom, eller är Socialdemokraterna
            fortfarande ett parti som menar allvar när man säger att man prioriterar
            jobben framför allt annat på sin politiska dagordning?
          </note>
          <note n="25c9922e">
            Anf. 24 BIRGITTA HAMBRAEUS (c)
          </note>
          <note n="fccb915c">
            Fru talman! Ja, Mikael Odenberg, energifrågan är en nyckelfråga
            när det gäller tillväxt och arbete. Elpriset kommer att öka genom
            den europeiska samordningen. En omställning till framtidens energisystem
            som bygger på effektivisering, modernare teknik och förnybara
            energikällor kommer att ge massor av jobb och utveckling och därmed
            också tillväxt.
          </note>
          <note n="bd282338">
            Bruttonationalprodukten, BNP, är summan av all betald aktivitet
            i samhället. Ju mer betalt jobb som utförs, desto mer ökar alltså
            tillväxten. Det är inte så att vi skall ha tillväxt för att få
            jobb, utan har vi jobb så får vi tillväxt. Det är ingen skillnad
            om arbetet utförs i den offentliga eller den privata sektorn.
            Arbetslöshet innebär definitionsmässigt lägre tillväxt.
          </note>
          <note n="ac92169d">
            Det här är ett sätt att se på grunderna för ekonomisk politik.
            Genom att sätta full sysselsättning främst har Sverige nått långt
            i jämställdhet och välfärd.
          </note>
          <note n="8f18aa50">
            Sedan mitten av 80-talet dominerar en annan teori, den nyliberala,
            som alltid medfört klassklyftor och elände där den praktiserats.
            Det finns teoretiker som hävdar att man aldrig kan ha framgång
            med en demokratisk styrning av finanspolitiken, och Riksbankens
            pris i ekonomi till Alfred Nobels minne går i år till en företrädare
            för denna djupt pessimistiska skola.
          </note>
          <note n="1dfd6051">
            Varje teori gynnar vissa intressen mer än andra, och det gäller
            för oss politiker att välja bland modellerna. Vilka experter får
            ta fram underlaget för våra beslut? Lika litet som någon längre
            tror på att Marx teorier är vetenskapliga sanningar, lika litet
            bör vi okritiskt rätta oss efter andra dåliga teorier, nämligen
            de som gör det svårare att nå ett demokratiskt och gott samhälle.
          </note>
          <note n="2bc81eb0">
            Hur viktig är den ekonomiska politiken för arbete och välfärd?
            Är makten att själv kunna bestämma över finanspolitik och ekonomisk
            politik viktig för en nation?
          </note>
          <note n="0ab5e166">
            Frågan är betydelsefull därför att vi är i färd med att lämna
            ifrån oss den makten. Tredje steget i EMU,
          </note>
          <note n="6e679327">
            EU:s ekonomiska och monetära union, med valutaunion och gemensam
            centralbank, innebär att Sverige måste föra den finanspolitik
            och ekonomiska politik som EU bestämmer. I själva verket skall
            vi rätta oss efter en s.k. självständig centralbank som inte får
            ta instruktioner av medlemsstaterna, inte ens av kommissionen
            eller rådet. Undras vems intressen den tjänar?
          </note>
          <note n="be4b5a1b">
            En stat kan knappast kallas suverän om den inte har rätt till
            en självständig ekonomisk politik.
          </note>
          <note n="329a1c48">
            Vi har tidigare visat hur en politik som avviker från EU:s har
            format vårt jämställda, välbärgade land.
          </note>
          <note n="a2f2a17b">
            Jag kan hänvisa till 30-talet då Socialdemokraterna och dåvarande
            Bondeförbundet samarbetade under
          </note>
          <note n="8985db69">
            Keynes ekonomiska modell och 70-talet då Åsling i de centerledda
            regeringarna omstrukturerade varvsoch stålindustrin osv. utan
            arbetslöshet som följd.
          </note>
          <note n="066d8132">
            Men när Sverige började anpassa sig till EU:s ekonomiska politik
            steg vår arbetslöshet till samma nivå som i EU, ca 10 %. Det är
            helt oacceptabelt.
          </note>
          <note n="ab61ae26">
            Ur det här växer ojämlikhet och otrygghet, och det kan leda till
            våld eller apati. Sverige knöt kronan till ecun och försvarade
            den in absurdum så att mängder av i grunden sunda företag tvingades
            i konkurs. Riksdagen har delegerat till Riksbanksfullmäktige att
            utan riksdagens hörande gå in i ERM och låsa kronan till ecun.
          </note>
          <note n="b19a01b3">
            Den delegeringen kan vi ännu ta tillbaka om vi vill. Ännu har
            vi friheten att ge instruktion till riksdagens bank, Riksbanken,
            som alltså står under demokratisk kontroll. Ännu kan vi faktiskt
            bestämma oss för att låta kronan flyta och sänka räntan drastiskt.
            Det finns ekonomiska teorier som menar att det i sig skulle innebära
            att budgetunderskottet minskade drastiskt, och att det vore bra
            för tillväxt, sysselsättning osv.
          </note>
          <note n="ab8796a9">
            Ännu är det meningsfullt att undersöka om vi kunde lära något
            av andra länders styrning av sina centralbanker. I USA har t.ex.
            Federal Reserve Bank, utöver andra uppgifter, skyldighet att prioritera
            tillväxt och sysselsättning.
          </note>
          <note n="30db611d">
            Men när EMU:s tredje steg genomförs har vi inte längre den här
            friheten. Sverige kan faktiskt bötfällas om vi avviker från de
            krav som EU bestämt, enligt
          </note>
          <note n="534ca1b4">
            Maastrichtfördraget artikel 104 c:11. Jag råder er att slå upp
            den, för det står häpnadsväckande saker där.
          </note>
          <note n="82943c48">
            Inflationsbekämpning är ju överordnat allt annat i
          </note>
          <note n="e42c3cdf">
            EU, som har grundlagsfäst den nyliberala ekonomiska modellen.
            Riksdagen förlorar kontrollen över Riksbanken; det står i artikel
            108 i Maastrichtfördraget.
          </note>
          <note n="17d97c0f">
            I Riksbanken har arbetet med en anpassning till de här kraven
            i Maastrichtfördraget redan börjat så smått, säger Åsa Sydén på
            direktionssekretariatet. På
          </note>
          <note n="c1e7458f">
            Finansdepartementet arbetar Jörgen Appelgren och
          </note>
          <note n="b6019e01">
            Anders Cedhagen med de här frågorna. Jörgen Appelgren säger att
            det inte behövs några nya utredningar. Det räcker att anpassa
            Riksbanksutredningens förslag till svensk lagstiftning. Det kommer
            att göras under denna mandatperiod. När den utredningen kom kritiserades
            den enormt. Nu håller det här på att genomföras utan någon debatt.
          </note>
          <note n="e4bc8982">
            Det är oerhört väsentligt att vi får en debatt om detta. En folkomröstning
            om EMU skulle vara en möjlighet. Vi är visserligen juridiskt bundna
            av det, men politiskt kan ingen tvinga oss. Den folkomröstningen
            bör ske innan Riksbanken går förlorad för riksdagen. Vi har bestämt
            över den ända sedan Karl-
          </note>
          <note n="d8f36d6f">
            Johan blev kung här i Sverige. Detta historiska beslut måste
            faktiskt föregås av en öppen debatt. Det bör ske i samband med
            att vi diskuterar EMU, för dessa frågor hänger mycket nära samman.
          </note>
          <note n="23a03888">
            Anf. 25 MIKAEL ODENBERG (m) replik
          </note>
          <note n="75b5780a">
            Fru talman! Med anledning av Birgitta Hambraeus inledning vill
            jag säga att ett resultat av 1980 års folkomröstning om kärnkraften
            är att den så småningom kommer att avvecklas. Med det borde Birgitta
          </note>
          <note n="adc5b53c">
            Hambraeus egentligen vara nöjd.
          </note>
          <note n="9e0695c1">
            Frågan nu gäller ju varför man skall påskynda denna utveckling
            trots att det leder till ökade utsläpp av koldioxid och andra
            växthusgaser. Det är en fråga som har med vår globala överlevnad
            att göra.
          </note>
          <note n="d556e69d">
            Varför skall man påskynda den utvecklingen om det leder till
            utslagning av ytterligare arbetstillfällen?
          </note>
          <note n="9a2c254b">
            Som om det inte räckte med de hundratusentals arbetslösa vi redan
            har i Sverige!
          </note>
          <note n="d21497b1">
            Frågan gäller varför man då skall påskynda den utvecklingen om
            det i värsta fall leder till att vi lägger ner säkra kärnkraftverk
            här i Sverige för att i stället importera kärnkraftsel från Ignalina
            och Sosnovy Bor.
          </note>
          <note n="87bc3a0d">
            Anf. 26 BIRGITTA HAMBRAEUS (c) replik
          </note>
          <note n="5b428eac">
            Fru talman! Nej, vi har gott om elektricitet i Sverige. Orsaken
            till att jag tar upp frågan om kärnkraftens avveckling i det här
            sammanhanget är att Mikael
          </note>
          <note n="4a95f1ef">
            Odenberg tror att det skulle ge mindre tillväxt och ett mindre
            antal jobb, medan jag tror tvärtom. Vi har undersökt det här många
            gånger. Det är helt klart att man genom modern teknik och genom
            omställningen i industrin kan använda energin på ett effektivare
            sätt.
          </note>
          <note n="10dd17b3">
            Därmed kan vi klara oss med mindre tillförsel av energi.
          </note>
          <note n="c0a35e09">
            Det finns redan fullt utvecklat i startgroparna, arbete med förnybar
            energi. Men så länge som kärnkraftselen helt enkelt flödar, finns
            det inget utrymme på marknaden. Jag utgår ifrån att Mikael Odenberg
            gillar att vi har en marknadsekonomi i det här landet.
          </note>
          <note n="ada3fb55">
            Man kan alltså inte sälja mer el än vad som efterfrågas. Om det
            fylls på med kärnkraftsel, finns det inte utrymme för framtida
            energisystem och förnybara energikällor, som även Mikael Odenberg
            menar att vi förr eller senare måste ha. Vi måste alltså lämna
            kärnkraften.
          </note>
          <note n="901877c8">
            Det finns all anledning att starta nu i stället för att vräka
            in miljarder i gamla trasiga allt farligare kärnkraftverk - ju
            äldre desto sprödare. De miljarderna skulle kunna satsas på förnybara
            energikällor. Det är något som staten kan bidra till främst genom
            ett beslut i en sådan form att också näringslivet förstår att
            vi menar allvar. Näringslivet kommer också, när beslutet väl är
            fattat, att uppfatta att det är ett mycket bra sätt att investera.
            Nya investeringar ger nya jobb och beställningar i industrin.
            På det sättet skapar vi både arbete och tillväxt.
          </note>
          <note n="06f38dd0">
            Anf. 27 MIKAEL ODENBERG (m) replik
          </note>
          <note n="bf05d62d">
            Fru talman! Den energipolitiska debatten i allmänhet och kärnkraftsdebatten
            i synnerhet har pågått i
          </note>
          <note n="145253c1">
            15 år i samma spår som om absolut ingenting hade hänt. Ibland
            måste man nypa sig i armen för att ta reda på om man verkligen
            är vaken. Har vi ekonomiska problem eller inte i Sverige? Har
            vi hundratusentals arbetslösa i Sverige eller inte? Har vi internationellt
            förbundit oss för vår globala överlevnads skull att försöka begränsa
            utsläppen av koldioxid och växthusgaser?
          </note>
          <note n="a82bc680">
            Här befinner vi oss i den värsta krisen under efterkrigstiden,
            och Birgitta Hambraeus talar i talarstolen som om ingenting hade
            hänt och diskuterar hur vi nu skall klara av att föröda resurser
            och tillgångar som står till vårt förfogande i dag.
          </note>
          <note n="14e2c56d">
            Aftonbladet hävdade i en ganska anmärkningsvärd ledare för ett
            par månader sedan att det är bra för tillväxten om man förstör
            saker. Den tesen bevisade man genom att hävda att krig var bra
            för tillväxten.
          </note>
          <note n="3ba4d69c">
            Det förefaller mig som om Birgitta Hambraeus har en uppfattning
            som liknar Aftonbladets, tyvärr.
          </note>
          <note n="b2ba0f63">
            Anf. 28 BIRGITTA HAMBRAEUS (c) replik
          </note>
          <note n="25c37735">
            Fru talman! Jag tror att vi kan vara överens om att det blir
            fler jobb om man lägger ner en viss verksamhet och alltså måste
            investera i ny verksamhet för att ersätta den nedlagda. Att bygga
            upp någonting nytt ger fler jobb, det är vi överens om. Vad Mikael
          </note>
          <note n="86eebfd3">
            Odenberg menar är antagligen att skulle vi lägga ner kärnkraftverken
            innebär det kanske en kostnad. Det kanske innebär att elen blir
            dyrare. Då skulle en viss energikrävande industri bli tvungen
            att avskeda folk.
          </note>
          <note n="65ada7c6">
            Jag antar att det är så Mikael Odenberg resonerar. Det första
            är väl obestridligen logiskt. Men elpriset kommer att öka i alla
            fall. Det måste vår industri ställa in sig på. Dessutom finns
            det en koppling mellan elproducenter och energikrävande industri
            inte minst när det gäller skogsnäringen, som gör att också skogsnäringen
            kommer att upptäcka att man får ökade inkomster om elpriset går
            upp därför att man själv kan producera el med sådant som nu bara
            går förlorat genom att man t.ex. inte använder mottryck osv. inom
            industrin.
          </note>
          <note n="80ee078e">
            Det här är invecklat, och jag är inte beredd på en energidebatt
            i dag, men jag tar den gärna senare. Just genom att jag följt
            med det här sedan början på 70-
          </note>
          <note n="9c936bec">
            talet och insett sammanhangen kan jag känna mig ganska trygg
            i att veta att det inte finns några tekniska eller ekonomiska
            problem för att avställa kärnkraften och börja nu, så att den
            är avställd senast 2010. Det skulle förmodligen gå fortare om
            industrin får klara besked om vad som gäller. Som sagt finns det
            inga tekniska eller ekonomiska problem. Men det finns en låsning
            hos vissa personer som lägger prestige i detta.
          </note>
          <note n="6e5502bb">
            Tyvärr har dessa genom stora resurser informerat nya generationer
            från sin synvinkel. Det har försvårat för
          </note>
          <note n="2d84b9a3">
            Sverige detta väldigt viktiga ställningstagande. Världen, de
            allra flesta industriländer, avvecklar kärnkraften, och det bör
            Sverige också göra.
          </note>
          <note n="c807bb19">
            Anf. 29 KARL-GÖSTA SVENSON (m)
          </note>
          <note n="b8115bb0">
            Fru talman! En miljon människor i arbetsför ålder är utan arbete
            i Sverige i dag, fördelat på personer som är arbetslösa, sysselsatta
            genom arbetsmarknadspolitiska åtgärder och förtidspensionerade,
            många av dessa av arbetsmarknadspolitiska skäl. Härtill kommer
            de många flyktingar som ännu inte fått sitt första jobb.
          </note>
          <note n="ff29aca5">
            Trots denna höga arbetslöshet finns uppenbarligen inte den riktiga
            viljan hos regeringen att åstadkomma förutsättningar som leder
            till nya varaktiga jobb. I
          </note>
          <note n="00a81545">
            kompletteringspropositionen gör regeringen den bedömningen att
            antalet arbetslösa fortfarande kommer att uppgå till en halv miljon
            vid sekelskiftet.
          </note>
          <note n="c8e268f3">
            Den ekonomiska politiken kan under de kommande åren utvecklas
            längs två olika vägar. Den ena innebär att den återgång till 70-
            och 80-talens politik som inletts sedan regeringsskiftet hösten
            1994 fullföljs.
          </note>
          <note n="489501f8">
            Högskattepolitiken permanentas, regleringarna bevaras och politiken
            inriktas på att lindra effekterna av den permanenta massarbetslöshet
            som blir följden.
          </note>
          <note n="f3a9b415">
            Denna väg leder till social och ekonomisk segregation mellan
            dem som har jobb och dem som är arbetslösa.
          </note>
          <note n="fe02bded">
            Levnadsstandarden blir lägre för alla.
          </note>
          <note n="31d68786">
            Den andra vägen innebär att den ekonomiska politiken omprövas
            för att skapa en uthållig tillväxt.
          </note>
          <note n="9632d87c">
            Genom att hinder för tillväxt och investeringar i företagen rivs
            tillåts de nya jobb växa fram som kan få bukt med massarbetslösheten,
            och välfärden kan utvecklas.
          </note>
          <note n="a0d84710">
            Det är utan tvekan på det viset att Sverige behöver en tillväxtpolitik
            som kan ge nya varaktiga jobb i företagen så att arbetslösheten
            kan halveras till år
          </note>
          <note n="1f247368">
            2000. Den höga arbetslösheten beror på att antalet arbetstillfällen
            i den privata sektorn inte nettoökat sedan 1950-talet. Det är
            således viktigt att påpeka att den höga arbetslösheten måste angripas
            genom att den privata sektorn får möjlighet att expandera.
          </note>
          <note n="d68efa5a">
            Det finns uppenbarligen en bred politisk enighet om att det är
            i företagen som de nya jobben skall och kan växa fram. Hos många
            politiker och partier saknas emellertid insikten om vad som behöver
            göras för att nå målet.
          </note>
          <note n="bd2ac2f1">
            Nya jobb i den privata sektorn kan inte, som erfarenheterna av
            olika statliga s.k. satsningar genom åren visar, kommenderas fram
            genom politiska beslut. Det som krävs är att tusentals och åter
            tusentals människor som driver dagens företag och som överväger
            att starta morgondagens upplever att det ekonomiska klimatet är
            sådant att de är beredda att ta beslut om bygga ut och starta
            nya företag. Politikernas uppgift är således att skapa förutsättningar
            för ett gott näringsklimat.
          </note>
          <note n="08d72248">
            Fru talman! Sverige behöver således en ny ekonomisk politik för
            att uppnå målen om hög varaktig tillväxt och halverad arbetslöshet.
            Dess syften bör vara.
          </note>
          <note n="6fe901c5">
            För det första: Lägre avkastningskrav på investeringar och en
            balanserad uppgång i ekonomin genom sanerade offentliga finanser,
            vilket kan ge varaktigt låga räntor.
          </note>
          <note n="f12a1085">
            För det andra: God tillgång till riskvilligt kapital genom bl.a.
            slopad dubbelbeskattning.
          </note>
          <note n="32ae5a26">
            För det tredje: Goda förutsättningar för fungerande lönebildning,
            för större kunskap och högre kompetens och för en expanderande
            tjänstesektor genom lägre skatt på arbete.
          </note>
          <note n="b8851fbe">
            Lägre räntor är en avgörande förutsättning för ökande investeringar
            inom näringslivet. Det förutsätter i sin tur en trovärdig budgetsanering,
            och den måste enligt moderat uppfattning radikalt läggas om på
            så sätt att redan genomförda skattehöjningar byts mot minskade
            utgifter.
          </note>
          <note n="f135d95c">
            Lägre skatt på arbete, slopad dubbelbeskattning och införande
            av riskkapitalavdrag är nödvändiga inslag i en tillväxtfrämjande
            ekonomisk politik.
          </note>
          <note n="1ec3c474">
            Sedan regeringsskiftet 1994 har den socialdemokratiska regeringen
            höjt skatten på arbete med drygt
          </note>
          <note n="c36c0f2a">
            30 miljarder kronor. Det motsvarar kostnaden för uppemot 150
            000 arbetstillfällen. Till detta kommer höjda kommunalskatter
            i storleksordningen 5 miljarder kronor. En allmän löneavgift på
            en och en halv procentenheter har införts och egenavgifterna till
            sjukförsäkringen skall höjas med tre procentenheter, trots att
            sjukförsäkringen redan är fullt ut finansierad.
          </note>
          <note n="b0d3ec8c">
            Det är i realiteten fråga om en ren inkomstskatt. För inkomster
            utöver brytpunkten har dessutom den statliga inkomstskatten höjts
            med fem procentenheter, och nu förbereder den ena socialdemokratiskt
            styrda kommunen efter den andra att höja kommunalskatten.
          </note>
          <note n="0f30b673">
            Genom att den genomsnittliga kostnaden för att anställa har ökat
            har givetvis förutsättningarna för nya jobb försämrats. Dessa
            negativa verkningar är speciellt framträdande i den privata tjänstesektorn.
            Tjänster som efterfrågas är oftast av sådan karaktär att det finns
            alternativ till att anställa någon eller till att anlita ett företag
            för att utföra jobbet. Det är inte möjligt att tillverka en spis
            själv - det kan kanske vara det någon gång - det är sannolikt
            svårt att köpa den "svart" och svårt att avstå från att köpa den.
            Men när det gäller att exempelvis tapetsera om ett rum i en lägenhet
            finns andra alternativ, t.ex. att göra det själv, låta någon göra
            det "svart" eller att avstå för att kostnaden är för hög.
          </note>
          <note n="541eee1f">
            Om det skall vara möjligt att uppnå en önskvärd expansion i den
            privata tjänstesektorn med nya arbetstillfällen som följd måste
            beskattningen av arbete reduceras kraftigt. Det är i längden ohållbart
            att den som vill ha en tjänst utförd måste avstå en arbetsinkomst
            som är fyra fem gånger högre än vad den som gör tjänsten erhåller.
          </note>
          <note n="c52c853d">
            Det är därför nödvändigt att vidta åtgärder så att skattekilen
            på arbete sänks för tjänster med stort arbetsinnehåll som skulle
            kunna efterfrågas av de enskilda hushållen. Det kan exempelvis
            gälla reparationer och underhåll av egna bostäder, barnomsorg
            och andra tjänster som underlättar förvärvsarbete.
          </note>
          <note n="98881d0f">
            Vi vill därför medverka till att momsen sänks eller slopas på
            denna typ av tjänster. Hushållen ges möjlighet till inkomstskatteavdrag.
            Möjligtvis kan vi också diskutera socialavgifterna.
          </note>
          <note n="3bc09169">
            Avslutningsvis vill jag fråga Lars Hedfors vilka åtgärder inom
            skatteområdet regeringen kommer att vidta för att öka den ekonomiska
            tillväxten och därmed skapa förutsättningar för nya, varaktiga
            jobb.
          </note>
          <note n="2315d317">
            Anf. 30 ROLF KENNERYD (c)
          </note>
          <note n="dd39059b">
            Fru talman! Den svenska ekonomin är nu inne i en återhämtningsfas.
            Räntorna segar sig nedåt och den svenska kronans värde stärks.
            Förtroendet för Sverige och för svensk ekonomi har sakta och stabilt
            återvänt.
          </note>
          <note n="7a35af6e">
            Alltjämt återstår dock en betydande väg att vandra.
          </note>
          <note n="834b2efa">
            Alltjämt finns det risk för bakslag.
          </note>
          <note n="55a3363b">
            Den avsevärt förbättrade situationen har naturligtvis många orsaker.
            En orsak är den starkt förbättrade produktiviteten i svenskt näringsliv
            och för övrigt också i den offentliga förvaltningen. En annan
            orsak är den politiska stabilitet som präglat svensk inrikespolitik
            under det senaste halvåret genom samarbetet mellan regeringspartiet
            och Centerpartiet.
          </note>
          <note n="12f8c9cf">
            Även om det känns obehagligt kan det vara nyttigt att för ett
            ögonblick fundera över hur situationen skulle ha tett sig om Carl
            Bildts propå i april om nyval i september hade kommit till genomförande.
            Vilken stabilitet hade detta medverkat till? Hur skulle omvärldens
            beteende tett sig under våren, sommaren och förhösten under sådana
            förutsättningar? Som sagt, det kändes inte bra att tänka på.
          </note>
          <note n="37c5fb42">
            Nu gäller det att mödosamt och tålmodigt arbeta vidare för att
            försvara tagen terräng och att erövra nya terrängavsnitt för att
            nå en långsiktig och miljöanpassad tillväxt och därmed en långsiktig
            och ekologiskt hållbar ekonomi och ökad sysselsättning.
          </note>
          <note n="3c4e8bd5">
            Fru talman! I detta budgetsaneringsarbete måste också skattepolitiken
            spela sin roll. Under den tid budgetsaneringsprocessen pågår måste
            alla grupper i det svenska samhället räkna med uppoffringar såväl
            när det gäller skattebelastning som besparingseffekter.
          </note>
          <note n="1ccd601c">
            För Centerpartiet ter det sig nu angeläget att skattesystemet
            i stort består ett antal år, men också att det utvecklas på några
            väsentliga punkter.
          </note>
          <note n="58887ac1">
            Ett viktigt område där skattesystemet kan och skall bidra till
            förbättrad tillväxt, ökad sysselsättning och därmed stabilare
            ekonomi är näringslivets försörjning med riskvilligt kapital.
            I dagens skattesystem finns ett flertal sparformer som är praktiskt
            taget riskfria, men som ändå är på olika sätt skattegynnade, medan
            sparande som innebär investeringar i företagsamhet inte skattegynnas
            trots att det rymmer betydande risker.
          </note>
          <note n="6935fbb3">
            Vi kommer därför att fullfölja överenskommelsen i kompletteringspropositionen
            om återinförande av en begränsad kvittningsrätt och ett tillfälligt
            riskkapitalavdrag. Vi kommer också att verka för att dubbelbeskattningen
            i bolagssektorn undanröjs med användande av en annan teknik än
            den som tidigare prövats.
          </note>
          <note n="77364c4a">
            Fru talman! Ett annat viktigt område är att verka för att ytterligare
            steg tas på skatteväxlingens område, dvs. höjd skatt på miljöskadliga
            utsläpp och ändliga resurser och sänkt skatt på andra produktionsfaktorer.
          </note>
          <note n="ffb75586">
            Vi kommer från Centerpartiets sida att verka i denna riktning.
            Ytterligare steg är nödvändiga för att en stabil, långsiktig och
            ekologisk tillväxt skall kunna tillskapas.
          </note>
          <note n="6186a38f">
            Men som alltid är det en balansgång över tiden, bl.a. med beaktande
            av näringslivets konkurrenskraft på kort och på lång sikt. På
            kort sikt kan naturligtvis sådana här åtgärder innebära konkurrensmässig
            påfrestning, men på lång sikt är det alltid en konkurrensfördel
            att ligga i tätposition när det gäller miljöteknik och miljöanpassade
            tillverkningsmetoder.
          </note>
          <note n="d5b6d75a">
            Vissa debattörer tar nu den pågående Skatteutjämningsutredningen
            till intäkt för att inte göra något.
          </note>
          <note n="9a7865d5">
            Det är för övrigt ett klassiskt argument att gömma sig bakom
            när man inte vill göra någonting. Skatteutjämningsutredningen
            har inte tillsatts för att förhindra utvecklingen på detta område.
            Den har tillsatts för att medverka till denna utveckling. Det
            gäller även under den tid utredningen pågår.
          </note>
          <note n="c6eb5d82">
            Fru talman! Det berömda ljuset i tunneln kan klart skönjas. För
            att nu öka ljusmängden krävs tålamod, konsekvens och samarbete
            mellan ansvarstagande parter. Centerpartiet är en sådan stabil,
            ansvarstagande part.
          </note>
          <note n="3c0a0409">
            Anf. 31 KARL-GÖSTA SVENSON (m) replik
          </note>
          <note n="1362770e">
            Fru talman! Uppfattade jag Rolf Kenneryd på ett riktigt sätt,
            så att det av hans anförande framgick att det inte fanns något
            skäl att sänka skatterna för närvarande utan att vi bör bibehålla
            det skattetryck vi för närvarande har? Det innebär alltså att
            det förslag om skatteförändringar som Centern och Rolf Kenneryd
            vill genomföra när det gäller dubbelbeskattning och underskottsavdrag
            skall finansieras via andra skattehöjningar. Är det korrekt uppfattat?
          </note>
          <note n="450a8dfb">
            Anf. 32 ROLF KENNERYD (c) replik
          </note>
          <note n="11edc4a0">
            Fru talman! Svaret på den framställda frågan är nej.
          </note>
          <note n="5080d587">
            Anf. 33 CONNY SANDHOLM (fp)
          </note>
          <note n="98c1b189">
            Fru talman! När jag tittade på talarlistan för den här allmänpolitiska
            debatten kändes det förvånande att det inte fanns något avsnitt
            om demokrati. Det torde inte saknas områden att diskutera vad
            gäller just demokrati.
          </note>
          <note n="e90af157">
            I detta anförande vill jag väcka debatt om den ökande andelen
            kommunala bolag. Dessa ser jag som ett hotande demokratiskt underskott
            som borde vara en del av debatten. Å andra sidan inrymmer tyvärr
            många av de kommunala bolagen gökungar i form av verksamheter
            som normalt inte borde finnas i den kommunala sfären.
          </note>
          <note n="47b47088">
            Jag menar då allt ifrån konferensverksamhet till kommunala målerifirmor.
          </note>
          <note n="b0610d76">
            Denna kommunala bolagsverksamhet, som drivs med skattebetalarnas
            pengar som säkerhet, är och förblir verksamheter som snedvrider
            konkurrens och begränsar på så sätt också den fria företagsamheten.
          </note>
          <note n="d00db2a5">
            Därför borde dessa verksamheter upphöra.
          </note>
          <note n="ac8efbd4">
            Men, fru talman, det finns ekonomiska hinder för de kommuner
            som vill föra tillbaka verksamheter från sina bolag till den demokratiska
            sfären. Hindren finns i skattesystemet, och det är just därför
            som jag har valt att väcka den här debatten under just detta avsnitt,
            men också för att få besked från Lars Hedfors om hans inställning
            till möjligheter att få förändring till stånd.
          </note>
          <note n="5c9d6375">
            De kommunala bolagen har en sammantagen balansomslutning på 275
            miljarder kronor. De omsatte under 1992 93 miljarder kronor och
            sysselsatte
          </note>
          <note n="a17a942f">
            54 000 anställda. Självfallet innebär en överföring av en så
            stor del av ägande och verksamhet från den direkta styrningen
            under offentlighet, under kommunstyrelse och fullmäktige, också
            en stor begränsning av demokratin.
          </note>
          <note n="e4947989">
            Riksdagen har fattat beslut om förbättringar i kommunallagen,
            vilket jag tycker är bra. Men kvar står faktum att aktiebolagslagens
            regelverk inte stämmer med den kommunala verksamhet som skall
            drivas under offentlighet och insyn. Mot den bakgrunden är det
            bättre att minska antalet kommunala bolag i stället för att utöka
            lapptäcket av regelverk, när det i slutänden i alla fall inte
            blir riktigt bra.
          </note>
          <note n="6a1ce264">
            Bolagiseringspendeln börjar nu svänga tillbaka.
          </note>
          <note n="20a63cd4">
            Många kommunpolitiker överväger möjligheten att föra tillbaka
            egendom och verksamhet till just den kommunala förvaltningsformen.
            Detta gör de för att få en bättre helhetssyn, för att få samordningsvinster
            och för att göra det politiska ansvarstagandet tydligare.
          </note>
          <note n="e2ecc8b3">
            Visst finns det fall där det är svårt att föra tillbaka verksamhet,
            då den inte passar i den kommunala sfären, men i dessa fall kan
            det ofta vara bättre att överlåta verksamheten till andra näringsidkare
            utanför skattesfären.
          </note>
          <note n="43aec9c7">
            Det är enligt min mening viktigt att regering och riksdag ser
            över incitamenten för byten av organisationsformer inom den kommunala
            verksamheten. Det måste bli ekonomiskt attraktivt för kommuner
            att stärka demokratin genom minskad bolagsverksamhet i stället
            för som nu när vi hindrar förändringarna genom stämpelavgifter
            och uttagsbeskattning.
          </note>
          <note n="9b97f0be">
            Efter många år i kommunalpolitiken och även som styrelseordförande
            i bolag känner jag att det är hög tid att vi tar upp debatten
            om bolagens varande inom skattebetalarnas område.
          </note>
          <note n="0fd6b374">
            Jag vet att det finns kommunalpolitiker som vill ta steget tillbaka
            till en positiv förändring. Men de möts oftast av en avkylande
            verklighet i form av en krass redovisning av de ekonomiska konsekvenserna
            av förändringarna. I ett läge med en väldigt ansträngd kommunal
            ekonomi gör dessa konsekvenser att viljan och ambitionen till
            förändring avstannar.
          </note>
          <note n="432a9262">
            Men, fru talman, det finns kommuner där man redan har gått halva
            vägen. I Vingåker har man redan fört över fastighetsinnehav till
            förvaltningsform. Detta har man gjort i avvaktan på ett besked
            härifrån när det gäller en förändring av regelsystemet. Det är
            just därför som jag är angelägen att höra Lars Hedfors principiella
            inställning till en sådan förändring.
          </note>
          <note n="00141880">
            Det handlar ju inte om att staten förlorar pengar.
          </note>
          <note n="8d18ca62">
            Det är ju samma pengar som vi flyttar. Ändrar vi regelverket
            och tar bort straffet i form av extrabeskattning, ja, då kan vi
            underlätta en vitalisering av demokratin. Vi kan öka insyn och
            offentlighet i hur skattebetalarnas pengar används. Men vi kan
            också minska den kommunala diversehandeln och på så sätt underlätta
            för näringslivets företagande utan att konkurrensen blir snedvriden.
          </note>
          <note n="eee526b5">
            Detta, fru talman, är förändringar som inte kostar, men där samhället
            har mycket att vinna. För när kommuner avyttrar verksamheter som
            bättre utförs av andra uppstår också nya marknader och möjligheter
            till nyföretagande. Det tjänar vi alla på.
          </note>
          <note n="51e49d99">
            Anf. 34 PER ROSENGREN (v)
          </note>
          <note n="7074c191">
            Fru talman! Det senaste året har det hänt flera positiva saker
            inom skatteområdet: värnskatten, fastighetsskatten inom industrin,
            återinförandet av förmögenhetsskatten, minskad avdragsrätt för
            pensionsförsäkringar, miljörelaterade skatter - ja, listan kan
            göras lång. Allt detta kunde genomföras med Västerpartiets aktiva
            stöd. Det fanns i och för sig skillnader mellan Vänsterpartiet
            och Socialdemokraterna när det gällde hur mycket skatterna skulle
            höjas, men vi enades till slut och lade på så sätt grunden till
            saneringen av statens finanser.
          </note>
          <note n="ed61c007">
            Socialdemokraternas nya lagvigda, Centerpartiet, hade inte mycket
            positivt att säga om den proposition som lade grunden för denna
            saneringsplan. Men mellan den 4 och 5 april förändrades plötsligt
            Centerpartiets världsbild och allt blev rosenrött.
          </note>
          <note n="a2ccc7cc">
            Men, som sagt, visst finns det en hel del positivt att säga om
            det senaste årets skattepolitik. Lägger man till de signaler som
            kommer från Finansdepartementet om avdragsrätt för utdelningar
            och höjd bolagsskatt för aktiebolag, stämmer detta med vårt förslag
            om borttagande av dubbelbeskattningen när det gäller aktieutdelning.
          </note>
          <note n="eff8e87b">
            När man inom socialdemokratin dessutom börjat att diskutera skattefria
            fondavsättningar inom företagen för kommande kompetenshöjande
            insatser, ligger detta nära Vänsterpartiets förslag om framtidsfonder.
          </note>
          <note n="5f6b2d8b">
            Vänsterpartiet är positivt till momssänkningar på mat. Det visar
            den här affischen med all önskvärd tydlighet. Men när vi drev
            denna fråga i tider då det fortfarande fanns utrymme för reformer,
            blev vi av någon anledning anklagade för populism och för att
            vara - ja, ni hör rätt - gåsleversocialister.
          </note>
          <note n="6ba9e4b6">
            "The times they are a´changin", som Bob Dylan skrev.
          </note>
          <note n="b28ae340">
            Om man läser vidare på den här affischen kan man också se hur
            vi vill finansiera det hela. Vi sade: Minska slöseriet - sänk
            kostnaderna, skärp bolagsbeskattningen, höj skatten på stora förmögenheter,
            arv och gåvor, beskatta börs- och spekulationsvinster till fullo,
            inför skatt på reklamkostnader, skärp åtgärderna mot skattefusket.
          </note>
          <note n="0fa51fa0">
            Detta är helt andra finansieringsformer än dem som Socialdemokraterna
            och Centern lanserade:
          </note>
          <note n="fbf3df31">
            sänkta barnbidrag och sänkta nivåer i trygghetssystemen.
          </note>
          <note n="3af28b53">
            Hur ser vi då på framtiden inom skatteområdet, och hur ser våra
            förslag ut i förhållande till socialdemokraternas? Ja, Vänsterpartiet
            såg positivt på införandet av värnskatten. Men tyvärr såg vi också
            hur en del av det positiva neutraliserades genom att man återinförde
            grundavdraget vid den statliga taxeringen.
          </note>
          <note n="cb5935b2">
            K-G Svenson skall nog inte vara alltför ledsen över värnskatten.
            Ni fick trots allt igenom en neutralisering av denna när man gick
            med på att återinföra grundavdraget vid den statliga taxeringen.
          </note>
          <note n="67996a74">
            Socialdemokraternas aviserade borttagande av värnskatten är för
            oss en aning förvånande. Inkomstförstärkningar kan man tydligen
            tidsbegränsa, men då borde man också kunna tidsbegränsa inkomstbortfall
            såsom t.ex. den sänkta bolagsskatten.
          </note>
          <note n="7f737a81">
            Varför går socialdemokratin vidare med egenavgifter som även
            drabbar kommunerna hårt, när vi har haft ett väl fungerande system
            med sociala avgifter?
          </note>
          <note n="823ba43e">
            Egenavgifterna skapar dessutom negativa marginaleffekter, eftersom
            de är avdragsgilla mot marginalskatten men inte utgår på belopp
            över avgiftstaket.
          </note>
          <note n="7342c355">
            Ett annat problem inom skattepolitikens område är förmögenhetsbeskattningen.
            Men även här torde väl
          </note>
          <note n="c67c7dc4">
            Vänsterpartiet och Socialdemokraterna kunna komma överens om
            ett gemensamt förslag om slopad sambeskattning med justerade skattepliktsgränser.
            Det är det som måste till i ett sådant här läge. De problem som
            skulle kunna uppstå är väl hur vi skall betrakta barnens förmögenheter.
            Det blir ju svårt att få med de förmögenheterna vid en slopad
            sambeskattning. Men det är säkert teknikaliteter som går att ordna.
            Vår skattepolitik bygger på fem grundpelare.
          </note>
          <note n="1a8f14f5">
            Den första: Skatteväxling för miljöns skull, dvs.
          </note>
          <note n="29224306">
            skatteväxlingar som inte samtidigt skall räknas in som budgetförstärkning.
          </note>
          <note n="a83fa767">
            Den andra: Skatteväxling för jobbens skull, t.ex.
          </note>
          <note n="323a5679">
            kreditstöd för investeringar
          </note>
          <note n="344433c6">
            stöd åt småföretagare
          </note>
          <note n="8209269f">
            skattereduktion för försök med förkortad arbetstid
          </note>
          <note n="4673861f">
            stöd åt tjänsteproduktion utan ideologiska skygglappar, dvs.
            att stödet också skall gälla offentligt producerade tjänster.
          </note>
          <note n="a0671acd">
            Moderaternas fortsatta tjat om en sänkning av momsen på tjänstesektorn
            strider ju helt mot de direktiv som EU har givit och torde vara
            helt omöjlig att genomföra. Men fortfarande driver de denna tes.
          </note>
          <note n="9ccb4428">
            Den tredje: Rättviseaspekterna på skattesystemet måste betonas.
          </note>
          <note n="1c3c7d1a">
            Den fjärde: Skatteoffensiv mot fusk och krångel.
          </note>
          <note n="0824523c">
            Det innebär den femte grundpelaren: Enklare regler inom företagsbeskattningen.
          </note>
          <note n="7b583091">
            Slutligen, fru talman, vill jag bara ta upp den debatt som har
            blossat upp de senaste dagarna, nämligen höjningen av fastighetsskatten
            från 1,5 till 1,7 %.
          </note>
          <note n="cfa80b54">
            Denna höjning var ju, som den minnesgode kommer ihåg, ett resultat
            av diskussionen om att man inte ville nedtrappa räntestödet i
            den takt som då föreslogs.
          </note>
          <note n="b9216ae1">
            Kompromissen blev då att vi slog ut försämringarna på i runda
            tal 2,5 miljarder på ett större antal människor. På så sätt lindrades
            effekterna för många.
          </note>
          <note n="78e63a10">
            Jag har ännu inte sett hur de partier som vill sänka skatten
            tänker finansiera detta. Tänker ni snabbavveckla räntestöden?
            Ni fiskar i de grumligaste vatten i denna fråga.
          </note>
          <note n="a4d3ae26">
            Anf. 35 MICHAEL STJERNSTRÖM (kds)
          </note>
          <note n="0464f37f">
            Fru talman! Kristdemokratisk ekonomisk politik tar sin utgångspunkt
            i marknadsekonomin och eftersträvar stabilitet i samhällsekonomin.
            En väl fungerande marknadsekonomi bygger på ett samhälle med en
            grundläggande etisk samsyn och förutsätter stabila spelregler.
          </note>
          <note n="21944823">
            Socialdemokraternas ekonomiska politik kännetecknas av bristen
            på en strategi för att komma till rätta med ekonomins grundläggande
            problem och förmåga att lägga grunden för en långsiktigt god tillväxt
            och välfärd. Regeringens strategi verkar vara skattehöjningar,
            vilka motverkar tillväxten.
          </note>
          <note n="4af72756">
            Enbart beslutet att höja egenavgifterna till en redan finansierad
            sjukförsäkring med två procentenheter till totalt tre procentenheter
            innebär en indragning av hushållens köpkraft med i storleksordningen
            9,6
          </note>
          <note n="38791dfa">
            miljarder. Dessa egenavgifter drabbar främst låginkomsttagare,
            eftersom de har sämre ekonomiska marginaler och lägre avdragseffekt.
            Höjningen av egenavgifterna innebär också att kommunernas skatteinkomster
            kommer att minska med ca 8,5 miljarder fram till 1998, eftersom
            egenavgifterna är avdragsgilla mot kommunalskatten. Det kommer
            framför allt att drabba vård och omsorg i kommuner och landsting.
          </note>
          <note n="0b1b030b">
            Biträdande socialministern Anna Hedborg har t.o.m. uttryckt att
            medborgarna kommer att få ta ett ännu större personligt ekonomiskt
            ansvar för socialförsäkringarna framöver. Hur långt sträcker sig
            egentligen det öppna mandatet som socialdemokraterna menar att
            de fick av sina väljare i valet 1994?
          </note>
          <note n="4a1be0a9">
            Hur skall regeringen kunna skapa förtroende och stabilitet hos
            landets arbetstagare och arbetsgivare när det finns en stor risk
            för ytterligare socialdemokratiska skattehöjningar? Detta är inte
            att ge stabila spelregler för aktörerna på marknaden, vilket borde
            ha hög prioritet.
          </note>
          <note n="c65069d2">
            Vi kristdemokrater är övertygade om att de nya jobben måste tillkomma
            i den privata sektorn, och då framför allt i de små och medelstora
            företagen, ofta inriktade mot tjänsteproduktion. Det är då ytterligt
            angeläget att villkoren för företagande och nyföretagande är sådana
            att företagen kan växa och att enskilda människor vågar starta
            nya företag som i sin tur genererar nya jobb. Om arbetslösheten
            skall pressas ned till 5 % vid sekelskiftet måste 400 000 nya
            arbetstillfällen uppstå i småföretagen, enligt den kalkyl som
            Företagarnas riksorganisation har presenterat i en färsk rapport.
            Det förutsätter investeringar och riskkapital samt en hög vinstnivå
            i småföretagen.
          </note>
          <note n="949cfbf2">
            Kristdemokraterna anser att en skattemässig neutralitet mellan
            olika företagsformer skall upprätthållas.
          </note>
          <note n="9bd2af2e">
            Riskvilligt kapital som satsas i företag skall inte beskattas
            hårdare än riskfritt placerat sparande i obligationer eller i
            bank. Tillgång till riskkapital innebär dels att företagen inte
            behöver låna till alla investeringar, dels att företagen lättare
            får de lån de behöver.
          </note>
          <note n="effcbc8e">
            Den socialdemokratiska regeringen verkar sakna insikt i och förståelse
            för företagandets villkor och förutsättningar. I stället för att
            skapa ett gott klimat att växa i för företagen har en hel rad
            beslut fattats som försämrar villkoren. Utöver försämrade skattevillkor
            -
          </note>
          <note n="bcf86dab">
            slopad kvittningsrätt för nystartade enskilda verksamheter, återinförd
            dubbelbeskattning på avkastningen på det kapital som satsas i
            företag och höjda skatter på arbete - har också flexibiliteten
            i arbetsrätten försämrats, vilket framför allt försvårar nyanställningar
            i småföretagen.
          </note>
          <note n="2cf42309">
            Nu har också förslag framlagts om en tidigareläggning av betalning
            av mervärdesskatt. Förslaget innebär att företag blir skyldiga
            att betala in moms innan de själva fått betalt. Detta är en helt
            orimlig princip. Jag undrar om även centerpartiet står bakom detta
            förslag.
          </note>
          <note n="57232fb1">
            Statens kortsiktiga intressen tycks gå före företagens möjligheter
            att utvecklas. Faktum är att det uppstår negativa statsfinansiella
            effekter genom att förslaget orsakar praktiska och organisatoriska
            problem samt försämrad likviditet hos företagen. Detta försvårar
            i sin tur möjligheterna till utveckling och expansion, vilket
            hämmar rekryteringsbenägenheten, särskilt hos småföretag med färre
            än tio anställda som för närvarande svarar för ca 30 % av sysselsättningen.
          </note>
          <note n="c42bb5bf">
            Fru talman! I dagarna har 2,3 miljoner ägare till villor, radhus
            och fritidshus erhållit underlagen för årets fastighetstaxering.
            Aldrig tidigare har taxeringsvärdena ökat samtidigt som fastighetsskatten
            höjs.
          </note>
          <note n="c9bcf7e0">
            Dessutom genomförs för första gången en årlig indexuppräkning.
            Resultatet för många som berörs är både orimligt och orättvist,
            framför allt de som bor i storstäder och i skärgårdar.
          </note>
          <note n="33c88f94">
            Många barnfamiljer, pensionärer med låga inkomster och familjer
            som drabbas av arbetslöshet kommer helt enkelt inte att ha råd
            att bo kvar i skärgårdar och storstadsområden. Vi måste komma
            ihåg att 75 % av alla barn bor i villor. Det är således inte enbart
            rika människor som bor i småhus. Regeringen, vänsterpartiet och
            miljöpartiet bäddar för en ny flyttlasspolitik i och med att de
            drivit igenom beslutet om en kraftigt höjd skatt på småhus. Oändliga
            tragedier kan uppstå med en nya fastighetskris som yttersta konsekvens.
          </note>
          <note n="ecc9b67d">
            Tyvärr får jag inte möjlighet att debattera med miljöpartiet
            angående fastighetsskatten här i dag, vilket hade varit mycket
            intressant - de är nämligen inte här i kammaren.
          </note>
          <note n="5a311dc9">
            När effekterna av fastighetsskattehöjningen nu är kända borde
            det få ansvariga politiker och partier att tänka till. Det kraftiga
            uttaget av fastighetsskatt som kommer att ske är inte rimligt.
          </note>
          <note n="778380f2">
            Jag uppmanar socialdemokraterna, vänsterpartiet och miljöpartiet
            att tänka om. Låt oss skapa majoritet i riksdagen för att låta
            fastighetsskatten ligga kvar på
          </note>
          <note n="bada1bc0">
            1,5 % av taxeringsvärdet och, vad som kanske är ännu viktigare
            på kort sikt, att hitta en lösning för permanentboende i attraktiva
            områden.
          </note>
          <note n="8bb61519">
            Anf. 36 PER ROSENGREN (v) replik
          </note>
          <note n="5d1cd85c">
            Fru talman! Kraftigt höjd fastighetsskatt är väl ändå att ta
            i. Fastighetsskatten höjs från 1,5 % till 1,7 %.
          </note>
          <note n="e6bd34f9">
            Men det är inte det viktiga. Det viktiga är hur kds ser på problemet
            att detta faktiskt gjordes för att man inte skulle ta bort räntebidraget
            i den takt som förslaget innebar. Förslaget innebar en nedtrappning
            av räntestödet med 0,7 % per år. Detta innebär att vi lyckades
            bibehålla nivån på 0,35. Hur tänker ni finansiera det? Tänker
            ni återgå till förslaget att kraftigt minska räntebidragen? Det
            skulle nämligen slå betydligt hårdare mot hushåll än vad höjningen
            av fastighetsskatten kommer att göra.
          </note>
          <note n="932b68e7">
            Sedan är det ju så att taxeringsvärdena höjs, och vi har under
            många år diskuterat hur vi skall lösa problemen för skärgårdsbor
            och boende i attraktiva områden. Men trots mycket tankemöda har
            det hittills inte kommit ett enda förslag. Det kom inget förslag
            under hela förra regeringsperioden då kds satt med i regeringen.
            Ni hade all möjlighet att lägga fram förslag men gjorde det inte.
            Så sent som höstas diskuterade vi detta på ett möte, men det kom
            inte ett enda förslag från vare sig moderaterna eller kds.
          </note>
          <note n="411aa29b">
            Kom med konstruktiva förslag till en lösning. Men kom inte med
            ofinansierade förslag i slutändan när vi nu faktiskt har räddat
            situationen för många boende genom att inte genomföra den föreslagna
            nedtrappningen av räntebidragen.
          </note>
          <note n="14f740cc">
            Anf. 37 MICHAEL STJERNSTRÖM (kds)
          </note>
          <note n="105d7396">
            replik
          </note>
          <note n="cc077908">
            Fru talman! Det är mycket märkligt att Per Rosengren säger att
            det inte gäller en kraftig höjning. För närvarande uppgår uttaget
            av fastighetsskatt till ca 10
          </note>
          <note n="6056c3b7">
            miljarder. Med de olika faktorer som nu samverkar för att höja
            fastighetsskatten - en rullande taxering och höjda taxeringsvärden
            - ökar uttaget med ungefär
          </note>
          <note n="a387b2dc">
            5 miljarder. Är inte en 50-procentig ökning en kraftig ökning?
          </note>
          <note n="e52f4563">
            Det tycks som om Per Rosengren har läst på dåligt. I vår motion
            från januari i år anges hur finansieringen skall ske. Vi står
            fast vid den överenskommelse som gjordes mellan den gamla regeringen
            och
          </note>
          <note n="d8c68d75">
            Socialdemokraterna om att en nedtrappning av bostadssubventionerna
            läggs ut på tre år. Denna nedtrappning är inte kraftig utan försiktig,
            utlagd på flera år.
          </note>
          <note n="fe982ac2">
            När det gäller de attraktiva områdena hoppas jag verkligen att
            vi skall kunna komma överens. Det finns en rad olika modeller,
            och det gäller bara att enas om vilken som är den bästa. Jag hoppas
            att vi i framtiden skall kunna göra detta i skatteutskottet. Jag
            är tacksam för att även Vänsterpartiet är med i resonemangen om
            de frågorna. Jag tror att vi skall kunna få till stånd en majoritet
            på denna punkt.
          </note>
          <note n="9d7f548a">
            Anf. 38 PER ROSENGREN (v) replik
          </note>
          <note n="e9695a65">
            Fru talman! Fastighetsskatten höjs från 1,5 % till
          </note>
          <note n="9b341bf5">
            1,7 %. Att detta sammanfaller med ökningen av taxeringsvärdena
            är en helt annan sak, och i det avseendet har kds inte någon avvikande
            uppfattning. Det som vi diskuterar är alltså höjningen från 1,5
            % till 1,7 %.
          </note>
          <note n="31f27afb">
            Men kds säger nu alldeles klart att man står fast vid den gamla
            överenskommelsen om en avtrappning i räntebidragssystemet. Ja
            visst, det betyder att ni vill göra en upptrappning med 0,7 %
            per år för dem som har subventionerade räntor i dag. Gå ut och
            fråga dem hur de 0,35 procentenheterna per år slår i förhållande
            till detta förslag! Då skall ni få se att det får katastrofala
            följder för villaägare och för boende, betydligt värre än höjningen
            från 1,5 % till 1,7 %.
          </note>
          <note n="01a36df4">
            Det är såvitt jag förstår bara denna höjning som vi diskuterar,
            inte den totala fastighetsskatten. Eller vill ni också riva upp
            hela fastighetstaxeringen? Jag får nästan den uppfattningen när
            jag hör kds resonemang här i dag.
          </note>
          <note n="fda37746">
            Anf. 39 MICHAEL STJERNSTRÖM (kds)
          </note>
          <note n="105d7396">
            replik
          </note>
          <note n="9c192f77">
            Fru talman! Nej, Per Rosengren har missuppfattat det här. Det
            är de sammanlagda effekterna som uppgår till ca 5 miljarder. Det
            som vi kritiserar och har gått starkt emot är höjningen från 1,5
            % till 1,7 % av fastighetsskatten. Den har storleksordningen 2-3
          </note>
          <note n="a2679a21">
            miljarder, beroende på hur man räknar. Det är denna kraftiga
            höjning som vi går emot.
          </note>
          <note n="a61c30b0">
            Anf. 40 LARS HEDFORS (s)
          </note>
          <note n="10206e94">
            Fru talman! K-G Svensons inlägg här i debatten var ganska förutsägbart:
            en 6 minuter lång litania om de höga skatterna. Det är det som
            vi är vana vid från
          </note>
          <note n="6f041062">
            Moderata samlingspartiet. Det är förvisso sant att vi tar in
            ganska mycket pengar i skatt här i Sverige, men vi får väldigt
            mycket för de pengarna, något som K-G
          </note>
          <note n="8f6fe7e6">
            Svenson kanske borde tala litet oftare om. Det märks inte minst
            i dessa dagar, när vi skär ned på sådant som är skattefinansierat,
            vilket drabbar folk i mycket stor utsträckning.
          </note>
          <note n="067bc3ba">
            Det är också sant att den socialdemokratiska regeringen har höjt
            skatter, men det har skett parallellt med ett gigantiskt saneringsprogram,
            som nu tydligt börjar ge resultat. Statsbudgeten börjar komma
            i balans, statsskuldens tillväxt börjar att avta och vi kan se
            att det finns möjligheter att bevara välfärden och kanske t.o.m.
            förbättra den. Vi ser hur räntan sjunker, och det är det viktigaste
            bidraget till att få tillväxt i ekonomin, K-G Svenson.
          </note>
          <note n="5c0ef553">
            Då är frågan om det över huvud taget är möjligt att ytterligare
            höja skattetrycket. Jag tror inte att det är det i någon större
            utsträckning. Det hindrar naturligtvis inte att man höjer skatter,
            men man måste då börja tänka på att eventuellt sänka andra skatter.
            Det pågår just nu en mycket intressant diskussion om skatteväxling,
            dvs. att höja skatten på miljöstörande utsläpp och sänka skatten
            på arbete, varigenom man så att säga skulle slå två flugor i en
            smäll.
          </note>
          <note n="548db325">
            Man skall dock inte inbilla sig att detta är något slags mirakelmedicin,
            som i ett slag löser våra problem. Skattebasen för miljöskatterna
            är ju en bråkdel av skattebasen för arbete, och det kan därför
            inte bli några stora skattesänkningar på arbete på den grunden.
            Det är dessutom per definition så att skattebasen för miljöskatterna
            minskar eller kanske t.o.m. försvinner. Hur skall vi då finansiera
            skattesänkningarna på arbete?
          </note>
          <note n="23d0a3db">
            Det finns alltså problem med en skatteväxling, och dem måste
            vi fundera över. Det är också precis det som sker i Skatteväxlingskommittén,
            där man för en intressant och spännande diskussion om skatteväxling.
          </note>
          <note n="bddaf8e5">
            Jag tror personligen att man kan genomföra en skatteväxling,
            men jag anser inte att det är någon mirakelmedicin, och vi skall
            inte heller inbilla folk att det är på det viset.
          </note>
          <note n="f6e431ae">
            I dagens läge, när vi drar in så mycket som vi gör
          </note>
          <note n="95ce5f02">
            - vilket drabbar alla människor, även låg- och medelinkomsttagare
            - måste vi föra en seriös diskussion om den fördelningspolitiska
            rättvisan, och här är skattesystemet en mycket viktig faktor.
            Vi socialdemokrater har under det gångna året drivit en fördelningspolitiskt
            rättvis skattepolitik. Vi har höjt skatten över brytpunkten genom
            värnskatten. Vi har höjt skatten på kapitalinkomster kraftigt.
            Vi har höjt skatten på pensionssparande, och det är förmodligen
            den fördelningspolitiskt bästa metoden för en skattehöjning. Vi
            har återinfört den förmögenhetsskatt som bl.a. K-G
          </note>
          <note n="f558424e">
            Svenson har varit med om att avskaffa.
          </note>
          <note n="e11903e4">
            Det är klart att detta drabbar höginkomsttagare och kapitalägare
            hårt. Jag höll på att säga att det skall göra det. De måste helt
            enkelt ta en större andel av krisbekämpningens bördor. Annars
            är det omöjligt att bedriva en åtstramningspolitik.
          </note>
          <note n="fa8bbfb4">
            Jag kan också säga till K-G Svenson och andra som är intresserade
            av att lyssna att vi socialdemokrater är beredda att gå vidare
            på den här fördelningspolitiska vägen. Förmögenhetsskatten måste
            t.ex.
          </note>
          <note n="cbf06031">
            effektiviseras. Det är i dag på tok för lätt att komma undan
            skatt på höga förmögenheter, bl.a. därför att man tar ut olika
            mycket skatt på olika typer av förmögenhet. Detta måste vi göra
            någonting åt. Vi måste skapa en enhetlig skattebas för förmögenhetsskatt,
            och det pågår ett arbete inom Finansdepartementet på det området.
          </note>
          <note n="fe361273">
            För min egen del skulle jag väldigt gärna se att det framläggs
            en proposition om förmögenhetsskatten till våren. Jag utgår från
            att det skall vara möjligt att göra det.
          </note>
          <note n="91576688">
            En annan viktig fördelningspolitisk fråga, som vi har berört
            mycket marginellt i den här diskussionen, är att vi måste se till
            att man betalar sin skatt, att så få som möjligt smiter undan.
            Därför måste skattemyndigheternas befogenheter att utöva skattekontroll
            förbättras. Den borgerliga regeringen försvårade av någon egendomlig
            anledning skattekontrollen. Den avskaffade generalklausulen och
            bevissäkringslagen, och den försämrade påtagligt möjligheterna
            till skatterevision.
          </note>
          <note n="4909d05f">
            Nu gör den socialdemokratiska regeringen precis tvärtom. Den
            har återinfört generalklausulen, och man är i full färd med att
            effektivisera den. Man håller också på att skärpa skattekontrollen,
            bl.a. genom bättre möjligheter till skatterevision. Det bör vara
            möjligt att ganska snabbt, åtminstone under 1996, lägga fram en
            proposition också om detta.
          </note>
          <note n="92a0968b">
            Anf. 41 KARL-GÖSTA SVENSON (m) replik
          </note>
          <note n="12e6a31b">
            Fru talman! Det är rätt fantastiskt att Lars Hedfors talar i
            sex minuter utan att med ett ord beröra den väldigt höga arbetslöshet
            som vi har i dag. Som jag nämnde i mitt anförande finns det inte
            en tillräcklig ambition från regeringens sida att få ned arbetslösheten.
            Fortfarande räknar man i kompletteringspropositionen med att vid
            sekelskiftet ha en halv miljon arbetslösa.
          </note>
          <note n="a8b682e4">
            Inte med ett ord tar Lars Hedfors upp den här frågan. Han inser
            inte att den politik som socialdemokraterna bedriver har varit
            ett misslyckande när det gäller att få ned arbetslösheten. De
            skattehöjningar som man har vidtagit har hämmat utvecklingen och
            försämrat näringsklimatet i stället för tvärtom.
          </note>
          <note n="7f154f24">
            Jag ställde i mitt anförande en avslutande fråga till
          </note>
          <note n="040e27c2">
            Lars Hedfors om vilka åtgärder som regeringen skall vidtaga för
            att öka den ekonomiska tillväxten och skapa varaktiga förutsättningar
            för nya jobb. Han talar egentligen bara om nya skatter, som skall
            finansieras genom sänkning av andra skatter, inte om att göra
            några besparingar. Han vill bibehålla det nuvarande skattetrycket,
            som hämmar utvecklingen mot ökad ekonomisk tillväxt.
          </note>
          <note n="4931b3f9">
            Som Michael Stjernström sade talar socialministern om nya skatter
            på det området. Från LO:s sida talar man om att värnskatten skall
            bibehållas. Det är rätt viktigt att Lars Hedfors i dag ger besked
            i frågan om det skall bli nya avgifter som betecknas som skatter
            och i frågan om värnskatten skall permanentas.
          </note>
          <note n="7ac41565">
            Vi behöver få ett klart ja eller ett klart nej. Och vad gäller
            förmögenhetsskatten: Kommer vi att få en skatt på arbetande kapital?
          </note>
          <note n="01598504">
            Anf. 42 LARS HEDFORS (s) replik
          </note>
          <note n="3ca81b24">
            Fru talman! Först och främst får K-G Svenson dämpa ned sig en
            liten aning i frågan om arbetslösheten. Det är faktiskt så att
            arbetslösheten just nu sjunker. Det har skapats 80 000 nya arbetstillfällen
            under det senaste året. Det finns kanske anledning att påminna
            K-G Svenson om att det under den tid när hans parti satt i regeringsställning
            försvann 500 000 arbetstillfällen.
          </note>
          <note n="d9273898">
            Jag talade faktiskt i mitt anförande om att det viktigaste för
            tillväxten, med ty åtföljande sysselsättningsökning, är att vi
            lyckas få ned räntan, och det är vi på god väg att få. Det kommer
            att ge resultat.
          </note>
          <note n="c24cc61d">
            Det är klart att vi måste vidta åtgärder för att öka sysselsättningen,
            och potentialen för detta finns i de små företagen. Det kommer
            förslag på det området,
          </note>
          <note n="814678c0">
            K-G Svenson - var lugn för det!
          </note>
          <note n="8b5aa906">
            Jag kan i min tur fråga K-G Svenson: På vilket sätt kommer era
            skattesänkningar att skapa jobb? Spåren förskräcker när man ser
            på vad som hände under den borgerliga tiden. Ni sänkte på löpande
            band skatter för höginkomsttagare och kapitalägare, men jobben
            försvann. Ni har alltså en svår pedagogisk uppgift -
          </note>
          <note n="7b77d6dc">
            en omöjlig uppgift, skulle jag kunna säga - när det gäller att
            förklara hur era sänkta skatter för höginkomsttagare och kapitalägare
            skall leda till ökad sysselsättning.
          </note>
          <note n="08016943">
            Anf. 43 KARL-GÖSTA SVENSON (m) replik
          </note>
          <note n="91b8d064">
            Fru talman! Sänkt skatt på arbete ger nya jobb. I
          </note>
          <note n="a915f286">
            den senaste OECD-rapporten, som kom i september, kritiserade
            man den ekonomiska politiken i Sverige och trycker just på att
            problemen med för låg tillväxt i den svenska ekonomin måste lösas.
            Jag läste häromdagen på Svenska Dagbladets näringslivssida att
            dagens tillväxt inte räcker för att bemästra massarbetslöshetens
            problem. Den stora frågan, Lars Hedfors, är att vi måste ha mer
            folk ute i arbete, och grunden till detta är ett gynnsamt näringsklimat,
            framför allt sänkt skatt på arbete.
          </note>
          <note n="e55a181c">
            Vi har gång efter annan, i EU-nämnden och på andra sätt, försökt
            förmå Socialdemokraterna och regeringen att i EU-sammanhang aktivt
            bearbeta de direktiv i EU som ger oss möjlighet att sänka och
            slopa tjänstemoms. Ni är ointresserade av detta, som direkt skulle
            skapa tusentals jobb, om det kunde åstadkommas.
          </note>
          <note n="5b36c042">
            Det är också nödvändigt att på andra sätt åstadkomma lägre skatter
            inom tjänstesektorn, just för att skapa möjlighet till nya varaktiga
            jobb för att få ned arbetslösheten. Detta har en avgörande betydelse,
            men socialdemokraterna är oerhört passiva just när det gäller
            att skapa jobb i det privata näringslivet.
          </note>
          <note n="1898db35">
            Anf. 44 LARS HEDFORS (s) replik
          </note>
          <note n="c170b42c">
            Fru talman! Man borde egentligen bli rejält upprörd när K-G Svenson
            anklagar oss för att inte göra tillräckligt mycket för att öka
            sysselsättningen. Ni har faktiskt inget förflutet att skryta med
            på den punkten, och ni borde ägna er litet grand åt självrannsakan
            i sysselsättningsfrågorna.
          </note>
          <note n="51a5010b">
            K-G Svenson tar upp en intressant diskussion om beskattningen
            av tjänster. Jag blir inte klok på vad det är ni föreslår. Ni
            slänger litet vårdslöst ur er att vi måste sänka skatten på tjänster.
            Vad är det för tjänster som ni skall sänka skatten på, och vad
            är tjänster för något? Har ni den minsta analys av vad det är
            för något? Hur skall en subvention av lågproduktiva tjänster kunna
            ge tillväxt? Det måste K-G Svenson förklara.
          </note>
          <note n="d0640f71">
            I själva verket handlar talet om tjänstebeskattningen om en uppgivenhet
            från borgerligt håll. Man har egentligen inte särskilt mycket
            att komma med när det gäller att öka tillväxt och när det gäller
            att öka sysselsättningen.
          </note>
          <note n="14bb2d06">
            Är det hela tjänstesektorn som skall subventioneras? Hur mycket
            kostar det? Hur kommer det att drabba budgetunderskottet? Det
            vore väldigt intressant om ni kunde utveckla det vid något tillfälle.
          </note>
          <note n="fe0af0e4">
            Är det bara hushållstjänsterna det gäller? Då ger det inte särskilt
            mycket. Man har försökt med att subventionera hushållstjänster
            i Danmark. Det har givit 2 500 nya jobb. Om man överför det till
            Sverige skulle det handla om ungefär 5 000 nya jobb.
          </note>
          <note n="f6f1e49e">
            Ni måste faktiskt förklara vad ni menar när det gäller tjänstebeskattningen!
          </note>
          <note n="2f65a149">
            Anf. 45 CONNY SANDHOLM (fp) replik
          </note>
          <note n="efc9b39a">
            Fru talman! Det känns beklagligt att åhöra att Lars
          </note>
          <note n="c04d1b43">
            Hedfors väljer den gamla trygga retoriska pajkastningen i stället
            för att ge ett enkelt svar på frågan hur man kan förändra skattesystemet
            för att minska bolagen och öka demokratin.
          </note>
          <note n="d4517e5d">
            Anf. 46 LARS HEDFORS (s) replik
          </note>
          <note n="f64a8dda">
            Fru talman! När det gäller Conny Sandholms fråga om de kommunala
            bolagen skall jag erkänna att det ur demokratisk synpunkt naturligtvis
            inte är särskilt bra att man minskar insynen på området. Det är
            förvisso sant. Orsaken till att man gör det är förmodligen att
            kommunerna är i ett trångt och kärvt läge. Det gör de i mycket
            stor utsträckning till följd av den politik som den borgerliga
            regeringen förde, med kraftiga indragningar på kommunsektorn.
            Det ger utslag nu.
          </note>
          <note n="a5c51a24">
            Jag skall inte förneka att Conny Sandholm tar upp ett problem.
            För min egen del är jag beredd att medverka till att frågan studeras
            litet närmare.
          </note>
          <note n="2a20ff5e">
            Anf. 47 CONNY SANDHOLM (fp) replik
          </note>
          <note n="e5d06ccb">
            Fru talman! Tack för det svaret, Lars Hedfors. Det är beklagligt
            att han smyger in påståenden om borgerliga regeringar och socialdemokratiska
            regeringar.
          </note>
          <note n="4db4b24c">
            Det här är ett problem. Låt oss ta i det och försöka få en förändring,
            så att vi verkligen kan stärka demokratin. Det hade räckt som
            svar, men tack ändå!
          </note>
          <note n="fdacefe6">
            Anf. 48 PER ROSENGREN (v) replik
          </note>
          <note n="75f71318">
            Fru talman! Lars Hedfors pratar om fördelningspolitisk rättvisa
            och säger att man har höjt skatten för höginkomsttagarna - den
            s.k. värnskatten. Det stämmer ju. Men varför sänkte ni samtidigt
            skatten för samma kategori genom att införa grundavdraget i den
            statliga taxeringen? Det var väl inte nödvändigt?
          </note>
          <note n="885d700a">
            Jag har här ett litet utsnitt ur den socialdemokratiska tidskriften
            Tiden, där man skrev så här angående momssänkningen: "Pengarna
            får inte rinna bort till ingen nytta. Och vi har en mycket plågsam
            känsla av att det är just vad de 8 miljarderna i matmoms kommer
            att göra. Effekten på tillväxt och sysselsättning torde bli liten,
            fördelningspolitiskt är den som sagt neutral. Om det var fördelningspolitik
            man ville driva, hade det varit bättre att skydda barnbidragen
            och A-
          </note>
          <note n="970035fe">
            kassa."
          </note>
          <note n="735c52ae">
            Jag skulle vilja höra vad Lars Hedfors säger om den beskrivningen
            och vill dessutom att han svarar på den första frågan.
          </note>
          <note n="d8f9e555">
            Dessutom skall jag citera vad man sade från Centern när proposition
            25, dvs. saneringspropositionen, lades fram. Man sade som följer:
            "Propositionen, som uppenbarligen är en gemensam produkt av socialdemokraterna
            och vänsterpartiet, är behäftad med sådana brister att den som
            underlag för riksdagsbeslut är helt undermålig. Det visar bristande
            respekt för riksdagen och dess arbete att lägga en så dåligt genomarbetad
            proposition på riksdagens bord. Rimligen borde den dras tillbaka
            och återkomma i ett skick som uppfyller kravet på ett anständigt
            beslutsunderlag."
          </note>
          <note n="0669ff26">
            Dessutom står: "En sundare ekonomi förutsätter vidare systemförändringar
            i de nuvarande välfärdssystemen. En grundtanke i dessa systemförändringar
            är att bryta automatiken i statens kostnadsutveckling".
          </note>
          <note n="f2a08609">
            Utifrån detta formar Centern sin skattepolitik. Överensstämmer
            det med den socialdemokratiska synen på hur skattepolitiken skall
            formas?
          </note>
          <note n="84d8ff69">
            Anf. 49 LARS HEDFORS (s) replik
          </note>
          <note n="966e6058">
            Fru talman! Per Rosengren vet mycket väl hur det förhåller sig
            med schablonavdraget vid den statliga taxeringen kontra den s.k.
            värnskatten. Vi har hela tiden sagt att vi föredrar att höja skatten
            ovanför brytpunkten. Vi anser att det fördelningspolitiskt är
            rättvisare än att ta bort schablonavdraget. Om schablonavdraget
            tas bort drabbas alla precis lika mycket i kronor och ören. Det
            sade vi redan från början, det har vi sagt i valrörelsen, och
            det har vi genomfört nu.
          </note>
          <note n="88005c8c">
            Vi vet att en person som har en inkomst på 25 000
          </note>
          <note n="995b783c">
            kr i månaden får en skattehöjning på 330 kr i månaden med värnskatten.
            En person som har 100 000 kr i månaden får en skattehöjning på
            4 000 kr i månaden.
          </note>
          <note n="37c5feae">
            Om man tar bort schablonavdraget ger det en skattehöjning på
            150 kr i månaden antingen man tjänar
          </note>
          <note n="be75bf76">
            25 000 kr eller 500 000 kr i månaden. Därför har vi bytt ut dessa
            två saker.
          </note>
          <note n="5b1b50d6">
            Sedan kommer Per Rosengren in på frågan om matmomsen. Jag skulle
            vilja ställa en direkt fråga till
          </note>
          <note n="8cd85c45">
            Per Rosengren. Om ni nu inte vill sänka matmomsen och på det
            viset, som det heter, frigöra ytterligare en momssats, hur hade
            ni då tänkt er att ni skulle beskatta tidningarna och massmedierna?
            Vilken skattesats skulle ni ta ut på massmedierna, dvs. tidningarna,
            där vi nu föreslår 6 %? Det måste bli en betydligt högre skattesats.
          </note>
          <note n="dbc68a7f">
            Matmomssänkningen är bra för pensionärer, den är bra för barnfamiljer,
            och den är bra för de flesta.
          </note>
          <note n="8aabc15b">
            Det finns inga stora fördelningspolitiska vinster med en matmomssänkning.
            Men det finns vissa, och de är viktiga och nödvändiga.
          </note>
          <note n="7e90a402">
            Anf. 50 PER ROSENGREN (v) replik
          </note>
          <note n="0f25e8b2">
            Fru talman! Först till frågan om pressmomsen. Det är inte nödvändigt
            att införa den. Man kan i så fall i stället öka reklamskatten.
            Det är en väg att lösa det hela. Vi är inte klara med diskussionen
            om var vi kommer att hamna. Men det är inte med någon form av
            ryggmärgskänsla vi stödjer det liggande förslaget.
          </note>
          <note n="db8bd90d">
            Sedan till frågan om grundavdraget. Vi skall tala om hur det
            var. Vi införde tillsammans värnskatten.
          </note>
          <note n="2ba132fa">
            Men vad Socialdemokraterna dessutom gjorde var att återinföra
            grundavdraget för att den statligt taxerade inkomsten, dvs. bara
            för höginkomsttagarna.
          </note>
          <note n="3669f389">
            Kom inte och tala om grundavdraget vid den kommunala taxeringen.
            Det har inte med detta att göra. Det är den statliga taxeringens
            grundavdrag som vi diskuterar, ingenting annat. Att vi sedan vill
            höja grundavdraget för inkomsttagare med lägre inkomst vid den
            kommunala taxeringen är en helt annat sak.
          </note>
          <note n="7ae813cb">
            Det behöver vi inte diskutera här. Det är ytterligare en rättviseaspekt
            som vi tycker är viktig.
          </note>
          <note n="376ee588">
            Man kan inte plocka pengar från barnbidragen och a-kassorna för
            att finansiera en matmomssänkning som gynnar alla. Fördelningspolitiskt
            är det bättre att i det läget höja barnbidragen och hålla kvar
            akassenivån på en vettig nivå. Det är vad det handlar om. Det
            är inte om matmomssänkningen är bra eller dålig, utan det är sättet
            att finansiera den. Man tar från ett fördelningspolitiskt relativt
            sett relativt bra system och ger till ett fördelningspolitiskt
            betydligt sämre system.
          </note>
          <note n="7961f0ae">
            Anf. 51 LARS HEDFORS (s) replik
          </note>
          <note n="f1f24c9f">
            Fru talman! Att säga att matmomssänkningen skulle finansieras
            genom försämringar i ersättningen i arbetslöshetsförsäkringen
            osv. är ett vid det här laget gammalt klassiskt, höll jag på att
            säga, vänsterpartistiskt populistiskt grepp. Att spela ut matmomssänkningen
            mot dessa saker passar Vänsterpartiets populistiska framtoning
            väldigt bra.
          </note>
          <note n="c3b12484">
            Ni kunde precis lika gärna säga att höjningarna av kapitalinkomstskatterna,
            återinförandet av förmögenhetsskatt och det vi vinner på att införa
            värnskatten är till för att finansiera socialförsäkringssystemen.
            Men ni vill inte göra det. Det kvittar vad vi gör för någonting.
            Ni kommer alltid att lägga er ett strå över när det gäller att
            ta ut skatter på höginkomsttagare, kapitalägare och liknande.
            Det är en mycket typiskt vänsterpartistisk argumentation.
          </note>
          <note n="c4172ecb">
            Sedan smiter Per Rosengren undan frågan om momsen på tidningar.
            Vi är tvungna att ta ut moms på tidningar enligt de regler som
            gäller i EU. Det kan inte Per Rosengren förneka eller smita ifrån.
            Men det är bekvämt att göra det. Han vill inte svara på min fråga
            hur hög momssats ni vill ta ut på tidningarna.
          </note>
          <note n="fc21b734">
            Per Rosengren gör det enkelt för sig. Men det är vi inte helt
            ovana vid.
          </note>
          <note n="78dcd68f">
            Anf. 52 MICHAEL STJERNSTRÖM (kds)
          </note>
          <note n="105d7396">
            replik
          </note>
          <note n="7d4da63c">
            Fru talman! Jag fick inget besked om hur långt det socialdemokratiska
            öppna mandatet från valrörelsen
          </note>
          <note n="6af1cfc4">
            1994 sträcker sig på skatteområdet och inget besked om hur det
            blir med ytterligare höjda egenavgifter för den enskilde.
          </note>
          <note n="b8c47cd3">
            Jag vill också fråga om fastighetsskatten, som är ett mycket
            stort problem framför allt i attraktiva områden i skärgård, längs
            kuster och på skidorter. Det finns olika modeller för att lösa
            detta. Är Socialdemokraterna villiga att medverka till att hitta
            en lösning för dessa attraktiva områden som är speciellt berörda
            av höjningen av fastighetsskatten?
          </note>
          <note n="ffdb62bf">
            Det är kanske inte så känt att det geografiska läget påverkar
            taxeringsvärdet, beräkningsgrunderna och koefficienten, inte bara
            på markvärdet utan också på själva byggnaden. Jag skulle vilja
            fråga Lars Hedfors:
          </note>
          <note n="8eeb1e1c">
            Är det rimligt att det är så?
          </note>
          <note n="ebd00c22">
            Anf. 53 LARS HEDFORS (s) replik
          </note>
          <note n="c111e9d0">
            Fru talman! Michael Stjernström måste ha lyssnat ganska dåligt
            på mitt anförande. Jag sade faktiskt att jag inte tror att det
            finns något större utrymme för att höja skattetrycket i Sverige
            framöver. Det finns i varje fall inte något större utrymme. Möjligen
            kan man tänka sig den skatteväxling som bl.a. Michael
          </note>
          <note n="cfd0441f">
            Stjernström har talat om tidigare.
          </note>
          <note n="da3d4463">
            Sedan kommer vi in på det kära samtalsämnet fastighetsskatten
            i allmänhet och fastighetsskatten på skärgårdsfastigheter i synnerhet.
            Jag talade nyss om populism när det gällde Vänsterpartiet. Men
            frågan är om inte kds och Moderata samlingspartiet tar priset
            i populism när de börjar tala om skatten på fastigheter i attraktiva
            områden.
          </note>
          <note n="0a429fee">
            Vad gjorde ni under de tre åren som ni satt i regeringsställning
            åt detta problem? Det är känt sedan tio år tillbaka att det är
            ett stort problem. Ni gjorde inte ett skvatt åt det. Men nu är
            det opportunt att komma dragandes med detta när vi har suttit
            vid regeringsmakten i ett år. Ni gjorde icke ett dugg åt det.
            Det är oerhört svårt att komma till rätta med problemet skattevägen.
          </note>
          <note n="a264bff1">
            När vi diskuterar fastighetsskatten och de svåra konsekvenserna
            för väldigt många människor tycker jag att vi skall vända litet
            grand på medaljen och se på den positiva sidan. Den har glömts
            bort i debatten i mycket stor utsträckning. Vad är det som händer,
            och som är så betydelsefullt för fastighetsägarna? Jo, räntan
            sjunker. Om räntan skulle sjunka med 2 %, vilket är fullt möjligt,
            innebär det för en person som har ett lån på 700 000 kr en årlig
            hyressänkning på
          </note>
          <note n="4c08fdb9">
            14 000 kr. Det borde också komma fram i debatten i massmedierna,
            men det gör det inte.
          </note>
          <note n="76b15141">
            En annan sak, Michael Stjernström, som ni kanske borde tänka
            på är följande. Vi har genom att vi har höjt skatterna på kapitalinkomster
            också sett till att värdena på avdragen har förbättrats med 5
            %. Ni vill sänka skatterna på kaptialinkomster. Då kommer ni också
            att sänka värdena på avdragen för husägarna, och det kommer de
            sannerligen inte att gilla. Skall de då dessutom få mindre räntesubventioner
            blir det inte särskilt populärt. Det kan jag tala om.
          </note>
          <note n="c682905a">
            Anf. 54 MICHAEL STJERNSTRÖM (kds)
          </note>
          <note n="105d7396">
            replik
          </note>
          <note n="94f2c272">
            Fru talman! Vi har hört det förut. Det finns inget utrymme för
            ytterligare skattehöjningar, eller nästan inte, om jag förstod
            Lars Hedfors rätt. Men det räcker inte. Man måste ge klara besked,
            och framför allt kunna stå för de besked som man lämnar.
          </note>
          <note n="c469f3ea">
            Jag tycker att det är bra att Lars Hedfors erkänner att det är
            ett problem med fastighetsskatten i attraktiva områden. Det gjordes
            en del utredningar under den borgerliga tiden. Jag beklagar att
            man inte kom fram till en lösning då.
          </note>
          <note n="09c3e849">
            Men problemet är ännu mer angeläget att lösa nu när fastighetstaxeringen
            har slagit igenom med kraftiga höjningar. Även fastighetsskatten
            har ju höjts. Då är det ännu mer angeläget att hitta en lösning.
            Jag hoppas verkligen att ordväxling inte skall bli så hård att
            man inte kan samsas och samlas runt problemet.
          </note>
          <note n="bccd65d4">
            Jag förstår inte hur detta skall kunna vara populism när t.o.m.
            Lars Hedfors erkänner att det är ett problem som vi borde lösa.
          </note>
          <note n="2da222c5">
            Anf. 55 LARS HEDFORS (s) replik
          </note>
          <note n="838abbcb">
            Fru talman! På min mycket allvarliga fråga om varför den borgerliga
            regeringen på tre år inte löste problemet med skärgårdsfastigheter
            har Michael
          </note>
          <note n="537b2ba7">
            Stjernström inget annat svar än att han beklagar det.
          </note>
          <note n="4b47dc03">
            Men om han beklagar att man inte orkade med att göra det borde
            han kanske stämma ner tonen gentemot den socialdemokratiska regeringen.
            Vi har några år till på oss innan vi kommer upp i tre år.
          </note>
          <note n="9b6cc030">
            En fråga som Michael Stjernström inte svarade på, men som han
            måste svara på och som måste ställas till honom igen är: Vad händer
            med dem som har lån på sina fastigheter när ni skall genomföra
            era vallöften om att sänka kapitalinkomstskatten? Då kommer deras
            ränteutgifter att bli ännu högre. Och vad händer när ni tar bort
            räntesubventionerna eller minskar dem?
          </note>
          <note n="558e98ed">
            Det kommer att bli betydligt besvärligare för fastighetsägarna
            än detta med fastighetsskatten.
          </note>
          <note n="43909f25">
            Anf. 56 ULF MELIN (m)
          </note>
          <note n="f0a137b6">
            Fru talman! Fru statsråd! Ärade ledamöter! Björn
          </note>
          <note n="3f9d8eb3">
            Samuelson jag är de enda män som deltar i debatten om jämställdhet.
            Ändå är vi två ovanligt många eftersom dessa debatter i riksdagen
            vanligtvis enbart brukar föras av kvinnor.
          </note>
          <note n="1c331efe">
            Det är inget fel på antalet kvinnliga deltagare, men det krävs
            fler män i debatten. Vi måste ställa oss frågan hur vi får fler
            män att delta. Om vi vill föra frågan framåt måste männen vara
            mer delaktiga och aktiva i diskussionen om jämställdhet. Då förs
            frågan framåt och vidare. Vi får också större genomslag i samhället.
          </note>
          <note n="04e230d5">
            Jag är övertygad om att vi måste utveckla samhället så att vi
            bättre tar till vara den kunskap, den kompetens och de egenskaper
            som både män och kvinnor besitter. Vi måste på alla nivåer ta
            till vara den olika syn som män och kvinnor har på frågor och
            problemställningar. Det gäller på arbetsplatser, i sammanträdesrum
            och i familjen.
          </note>
          <note n="bfaf6e1c">
            Jag tror inte att man kan reglera eller lagstifta fram mer jämställdhet.
            Det handlar främst om hur vi är som människor, hur vi beter oss
            och vårt sätt att vara och hur vi är som förebilder för våra barn.
            Det handlar också om kultur och traditioner som vi kan utveckla
            på lång och kort sikt.
          </note>
          <note n="e4180fa8">
            Den svenska arbetsmarknaden är starkt könsuppdelad. Andelen kvinnor
            i offentlig sektor är 60 %.
          </note>
          <note n="8c835868">
            Inom vård, omsorg och utbildning är andelen så hög som 70-75
            %. Trots den stora andelen kvinnor inom offentlig sektor är antalet
            kvinnor i ledande befattning mycket lågt.
          </note>
          <note n="02081dbf">
            Många kvinnor hävdar att det endast är genom en stor offentlig
            sektor som kvinnor garanteras sysselsättning. Motståndet mot den
            nödvändiga reformeringen och effektiviseringen av den offentliga
            sektorn som den borgerliga regeringen inledde och som socialdemokraterna
            fullföljer var stort bl.a. med argumenten att detta hotade kvinnors
            sysselsättning. Jag tycker att detta resonemang är djupt kränkande
            mot kvinnorna.
          </note>
          <note n="17302cf3">
            Utgångspunkten tycks vara att det endast är inom den offentliga
            sektorn som kvinnor klarar av att arbeta. Det är naturligtvis
            inte så. Däremot är det sannolikt att kvinnor respektive män söker
            sig till olika sektorer i arbetslivet, vare sig vi vill det eller
            inte.
          </note>
          <note n="81b28f7c">
            Inom den offentliga sektorn, där merparten av kvinnorna arbetar,
            finns det lågavlönade yrken. Men finns det ett samband mellan
            löneutvecklingen inom den offentliga sektorn och det faktum att
            man arbetar i monopolbranscher, dvs. inom områden där det i realiteten
            inte finns några alternativa arbetsgivare? Jag tror att det gör
            det.
          </note>
          <note n="9318ba35">
            De valfrihetsreformer som den borgerliga regeringen genomförde
            inom skola, omsorg och vård främjade kvinnors valmöjlighet att
            välja arbetsgivare eller starta eget. Vi fick många kvinnliga
            entreprenörer som startade dagis eller fristående skolor. Det
            är positivt. Därför är de återställare som socialdemokraterna
            har gjort direkt hämmande på kvinnors möjligheter och utveckling.
          </note>
          <note n="a0a8f79e">
            Arbetsmarknaden måste breddas framför allt för kvinnorna. Det
            är en långsiktig fråga. Då kommer jag osökt in på skolans område.
            Elevernas studieval, liksom arbetsmarknaden, präglas i hög grad
            av skillnader mellan könen. Det faktum att studievalen är mycket
            traditionella har skapat och skapar problem inom nästan alla områden.
          </note>
          <note n="6da2dc8e">
            Särskilt bekymmersamma är rekryteringsproblemen till naturvetenskapligt
            och tekniskt inriktade studievägar. Lärarnas kunnighet i ämnet
            och deras pedagogiska kompetens har stor betydelse för att stimulera
            flickors intresse för naturvetenskap och teknik. Om fler flickor
            söker sig till dessa studievägar breddas också deras arbetsmarknad.
          </note>
          <note n="869a1de8">
            Både flickor och pojkar behöver fler manliga förebilder i skolan.
            Vi är på väg att få en lärarkår som består av kvinnor, särskilt
            i grundskolan. En sådan utveckling får negativa konsekvenser både
            för skolan och dess elever. Barn och ungdomar behöver både kvinnliga
            och manliga förebilder och perspektiv.
          </note>
          <note n="88721a5b">
            Därför måste läraryrket och lärarutbildningen bli mer attraktiv
            också för manliga studenter. En viktig del i detta arbete är att
            genom olika åtgärder höja läraryrkets status.
          </note>
          <note n="e75acbba">
            Jag är moderat ledamot i Jämställdhetsrådet. Rådet har 37 ledamöter.
            Av dessa är 33 kvinnor. Med andra ord råder en stor obalans. Det
            är inte bra att diskutera och debattera jämställdhet endast ur
            ett kvinnligt perspektiv. Det krävs också ett manligt perspektiv.
          </note>
          <note n="56b7e0a5">
            Samma ojämställda förhållande är det i arbetslivet på alla nivåer
            och på alla områden när det gäller handläggandet av jämställdhetsfrågor.
            Den som handlägger jämställdhetsfrågor är nästan alltid en kvinna.
            Så är det på SAF, LO, TCO m.fl. Mona Sahlins jämställdhetsenhet
            är inte heller något föredöme.
          </note>
          <note n="ccfe7b1f">
            Vad gör Mona Sahlin för att rekrytera fler män till sin enhet?
          </note>
          <note n="84178eaf">
            Vi har en formell jämställdhet i Sverige, men vi kommer aldrig
            att få en reell jämställdhet om inte detta förhållande ändras.
          </note>
          <note n="632a1438">
            För oss i Västeuropa är det självklart att flickor skall ha samma
            arvsrätt som pojkar, att flickor skall ha samma möjlighet och
            rättighet till utbildning som pojkar, att flickor skall ha samma
            rätt till livet som pojkar etc. Men dessa självklarheter förvägras
            flickor i många av jordens länder.
          </note>
          <note n="df0ac726">
            Jag hade förmånen att ingå i den svenska delegationen på den
            nyligen avslutade kvinnokonferensen i
          </note>
          <note n="d82ac4a2">
            Peking. Kina är ett av många länder där det avskyvärda förtrycket
            mot flickor pågår med statens goda minne, förutom deras ständiga
            förbrytelser mot de mänskliga rättigheterna.
          </note>
          <note n="5a232756">
            FN-konferensen flyttade fram positionerna för kvinnor och flickor
            på många områden. Det är bra.
          </note>
          <note n="16180d7b">
            Men vi har också ett stort ansvar att ständigt granska dessa
            länder och deras handlande gentemot kvinnor och flickor. Det är
            viktigt för kvinnorna att de vet om att vi stöttar dem och att
            vi noggrant följer efterlevnaden av överenskommelserna som träffades
            i Peking.
          </note>
          <note n="7580b532">
            Anf. 57 INGBRITT IRHAMMAR (c)
          </note>
          <note n="2faa3554">
            Fru talman! Jag är också relativt nyligen hemkommen från Kinakonferensen.
            Det känns väldigt inspirerande att tala om rättvisa och jämlikhet
            mellan män och kvinnor i världen och i Sverige.
          </note>
          <note n="3a5b0703">
            På konferensen fastslogs det mycket tydligt att mänskliga rättigheter
            är det samma som kvinnors rättigheter. Kvinnors rättigheter är
            mänskliga rättigheter och är de samma världen över. Det behövs
            en mycket rättvisare fördelning av världens resurser mellan länder,
            men också mellan män och kvinnor, för att det skall bli en fungerande
            demokrati i världen.
          </note>
          <note n="a96ffa03">
            Efter den här Kinakonferensen känner jag att vi, trots att vi
            talar om ekonomiska problem i Sverige i dag, är ett mycket rikt
            land i förhållande till många andra länder. Det är viktigt att
            vi i den här diskussionen om problemen i Sverige och vår egen
            ekonomi ändå kommer ihåg att vi har ett ansvar för att hjälpa
            andra mycket fattiga länder runt om i världen. Det är viktigt
            att denna biståndsverksamhet särskilt riktas till kvinnorna.
          </note>
          <note n="510e3230">
            Vi måste i det här sammanhanget inse, att om vi inte hjälper
            andra länder går vi mot vår världs undergång. Det finns två övergripande
            hot mot vår jords överlevnad. Det ena står vi i-länder för, och
            det är överkonsumtionen, som gör att vi förstör miljö och annat
            och att vi inte delar med oss. Det andra är fattigdomen i u-länderna,
            som leder till överbefolkning.
          </note>
          <note n="6a34388f">
            Överbefolkningen är ett av de största hoten mot vår jords överlevnad.
          </note>
          <note n="e892cfa9">
            En satsning på kvinnor i biståndet och i världen är därför ett
            sätt för oss att se till att vår jord kan överleva. Det känns
            viktigt att säga det, i dagens debatt om vår egen ekonomiska problematik.
          </note>
          <note n="9013d652">
            I Kina utnämndes Sverige till det mest jämställda landet i världen.
            Sverige har också utnämnts på andra håll i världen och uppmärksammas
            ständigt för detta.
          </note>
          <note n="b8f720a3">
            Det känns fantastiskt att höra det, och samtidigt rister man
            till och tänker på att vi ändå har så långt kvar.
          </note>
          <note n="e6ad8924">
            Det finns så mycket kvar att göra, och ändå har vi nått längst.
          </note>
          <note n="fc21bbda">
            Då är frågan: Hur når vi ännu längre, så att vi får det jämställda
            samhälle vi vill ha? Jo, vi måste få till stånd en diskussion
            tillsammans med männen också.
          </note>
          <note n="bc3464b4">
            Jag håller med Ulf Melin. Jämställdhetsarbetet är inte någonting
            som bara kvinnor skall driva, utan det måste drivas tillsammans
            med männen. Det måste genomsyra allt arbete, allt politiskt arbete
            och arbete på alla områden i samhället. Vi måste naturligtvis
            arbeta på kort sikt, och vi måste framför allt arbeta på lång
            sikt. På lång sikt gäller det att förändra attityderna i vårt
            samhälle.
          </note>
          <note n="1ddcddda">
            På utbildningssidan kan vi göra väldiga insatser.
          </note>
          <note n="d4fc5e51">
            Det gäller att få själva utbildningen att gå ut på att flickor
            och pojkar skall välja fler yrken. Men det gäller också att miljön
            inom utbildningen förändras.
          </note>
          <note n="7bd1302d">
            Ulf Melin var också inne på det. Det är självklart att barnen
            får en sned bild när de kommer till skolan och möter i stort sett
            bara kvinnlig personal. Det är kvinnor i köket som lagar skolmaten,
            kvinnor som städar och kvinnor som utbildar på de lägre nivåerna.
            Barnen får en sned bild från början. Vi måste verkligen anstränga
            oss för att förändra de här attityderna, så att det blir lika
            fördelning av män och kvinnor just på de områden där barnen träffar
            vuxna.
          </note>
          <note n="72c5ce70">
            Att bredda utbildningsbasen är ett sätt, och att komma ihåg att
            det sker ett livslångt lärande och hela tiden behövs kompetenshöjande
            insatser är ett annat sätt.
          </note>
          <note n="9cb1b95b">
            Just i fråga om det naturvetenskapliga-tekniska bidraget som
            nu har införts har vi centerkvinnor blivit informerade om att
            det finns pengar som inte har utnyttjats. Vi skulle därför vilja
            att man såg över reglerna för detta NT-bidrag, då det är viktigt
            att fler flickor utbildar sig vidare på de områdena. Det är möjligt
            att reglerna är för stelbenta. Jag vill att man tittar på det
            inför tillväxtpropositionen.
          </note>
          <note n="4046c925">
            Det grundläggande för ett jämställt samhälle är alltså att man
            skall kunna försörja sig själv och leva på sin lön. I dag blir
            allt fler kvinnor arbetslösa. På de senaste fem åren har 100 000
            kvinnor mist sina jobb, inom traditionella kvinnoyrken, nämligen
            sekreterare, jobb på kontor, inom vård och omsorg. Det jag nu
            efterlyser är krispaket även för kvinnorna och en genomgripande
            politisk debatt även för att skapa jobb för kvinnor.
          </note>
          <note n="30d8a12e">
            Jag skulle till slut vilja ställa en fråga till Mona
          </note>
          <note n="c71952dd">
            Sahlin, inför tillväxtpropositionen, eftersom jag tror att de
            nya jobben kommer inom företagandet: Räcker kvinnolönen till?
            Finns det en reserv, en beredskap för att se till att kvinnolönen
            håller under budgetperioden, och finns det tillräckligt med medel?
          </note>
          <note n="b893fc01">
            Anf. 58 KARIN PILSÄTER (fp)
          </note>
          <note n="dac857e5">
            Fru talman! Dagens tema för debatten är tillväxt och arbete.
            Det är bra, därför att jag är övertygad om att ett mer jämställt
            samhälle är tillväxtbefrämjande och leder till utveckling. Jag
            är övertygad om att intelligens, idéer och entreprenörsanda är
            könsneutralt fördelade och att Sveriges kvinnor är en enorm utvecklingspotential
            för landet, när vi skall skapa utveckling, jobb och välstånd.
            Delad makt och delat ansvar i hemmet och politiken är en av förutsättningarna
            för delad makt och delat ansvar på arbetsmarknaden.
          </note>
          <note n="1d936ec7">
            Därför är det tråkigt att höra företrädare för Socialdemokraterna
            ständigt försvara sig med att man inte hann med att beakta jämställdhetsaspekter,
            att man först måste få ordning på statsfinanserna och sedan kan
            jobba med kvinnors villkor och jämställdhet. Det tar inte längre
            tid att göra rätt än att göra fel. Jämställda förslag är inte
            dyrare än ojämställda. Det handlar om att utifrån de förutsättningar
            som finns ge kvinnor och män samma möjligheter att ha jämställdhetsperspektivet
            med sig hela tiden.
          </note>
          <note n="0dfc95d5">
            Jag skall bara ta några små, men tydliga exempel.
          </note>
          <note n="64cc8271">
            I våras beslöt majoriteten här att ta bort barntilläggen och
            sänka nivån på svux och svuxa. Det innebär att framför allt kvinnor
            som vill förkovra sig, söka nya chanser, ta ansvar för sitt eget
            liv och komma vidare, i stället för att passivt stämpla, får minskade
            möjligheter. Regeringen beslöt med detsamma efter tillträdet att
            avskaffa kvittningsrätten för nyföretagande, och man har också
            minskat det synnerligen begränsade anslaget för lån till kvinnors
            företagande. Det innebär att kvinnor som vill kasta loss, ta ansvar,
            satsa på något nytt och utveckla en verksamhet får minskade möjligheter.
          </note>
          <note n="9941fe0e">
            I alla upptänkliga sammanhang motarbetar man på olika sätt de
            kvinnor som vill satsa inom områden där kvinnor traditionellt
            har jobbat, dvs. vård, omsorg och utbildning. Detta är jämställdhetshämmande,
            och det är utvecklingshämmande.
          </note>
          <note n="a6c48ce9">
            Vi skall i stället ta fram all den utvecklingskraft som kvinnor
            har, genom bättre möjligheter att utbilda sig, att gå vidare,
            att själv kunna ta ansvar och växa som människa. Om vi stöder,
            skapar möjligheter att starta företag, att använda sin entreprenörsanda,
            att använda sina idéer och att pröva sina vingar skapar vi utveckling.
            Det skapar nya jobb. Det skapar effektivitet och resurssnålhet.
            Det skapar valuta för skattepengarna. Det skapar skatteintäkter,
            som sedan kan användas för mer service, vård och omsorg, och det
            är bra för både kvinnor och män och för våra gemensamma barn.
          </note>
          <note n="c501c06d">
            Fru talman! Vi hamnar ofta i en fälla, som heter att jämställdhet
            är skapad där kvinnor och män har lika representation. Lika representation
            är rätt och rättvist, men det är inte tillräckligt för att skapa
            vare sig en jämställd regering eller ett jämställt samhälle, lika
            litet som en jämnt könsfördelad familj automatiskt är jämställd
            eller en manlig chef och en kvinnlig sekreterare skapar ett jämställt
            kontor.
          </note>
          <note n="a1591829">
            Jämställdhet innebär just att kvinnor och män har samma chanser
            och möjligheter, delad makt och delat ansvar. Dit är vägen fortfarande
            lång. För att kvinnorna i riksdag och regering verkligen skall
            ha halva makten krävs mer än halva antalet platser! Det krävs
            att många fler kvinnor erövrar ledande positioner och är aktiva
            på de områden där män traditionellt har dominerat. Och det krävs
            att männen släpps in, tar sig in, på de områden som domineras
            av kvinnor, som t.ex. det här. Det gäller både inom politiken
            och på hemmaplan. Vi skall kasta av oss alla gamla roller och
            bara vara människor.
          </note>
          <note n="7e2b20ed">
            Vi kan annars aldrig komma bort från denna uppdelning, med kvinnor
            som förväntas ta hela ansvaret för barn och hushåll, oavsett om
            vi är hemma eller i politiken och skall försvara barnbidrag och
            jobba med konsumentpolitik, och med män som förväntas intressera
            sig för skattekvoter, Dennispaket och försvarspolitik. När blir
            det t.ex. lika självklart för manliga politiker att se till barnens
            uppväxtvillkor som det är för många kvinnliga politiker? Jag tror
            att ett första steg är att kvinnorna börjar ställa de kraven och
            förväntningarna på männen, och släpper in dem.
          </note>
          <note n="b275f3ff">
            När skall vi kvinnor börja använda oss av den helhetssyn som
            vi annars brukar berömma oss för även i politiska sammanhang?
            Det är först då som kvinnorna kan ta ett verkligt ansvar för barnens
            framtid. Visst ligger en bra hantering av skattekvoter, tillväxt,
            transportsystem, kretslopp, miljöskuld och statsskuld, lika väl
            som skola, barnomsorg och föräldraförsäkring, i allra högsta grad
            i barnens intresse.
          </note>
          <note n="eae95747">
            Fru talman! För oss i Folkpartiet är och har det länge varit
            självklart att jämställdhet är en fråga lika mycket för kvinnorna
            som för männen och att ansvaret för barnen måste delas, i politiken
            och i familjen.
          </note>
          <note n="4c4243df">
            Vägen dit är minsann inte enkel. Under det senaste riksdagsåret
            har vi också sett att regeringen ofta gör en annan prioritering
            än vad vi har gjort när det gäller fördelning av besparingar och
            skattesänkningar. Vår budget skulle ge en annan fördelning av
            bördorna, och framför allt skapa bättre villkor för utveckling
            och nya jobb. Det är det allra viktigaste, även för barnen.
          </note>
          <note n="f3704000">
            Fru talman! Det är dags att vi slutar att sätta likhetstecken
            mellan antalet kvinnor i regering och riksdag och jämställdhet.
            Och det är dags att vi slutar förvänta oss att kvinnor i politiken
            skall ta samma ensamma ansvar för barnen som vi i alla tider har
            fått göra på hemmaplan. Jämställdhet är delad makt och delat ansvar,
            både i barnkammaren och i riksdagens kammare.
          </note>
          <note n="5bb5ec01">
            Anf. 59 BJÖRN SAMUELSON (v)
          </note>
          <note n="fcf7221c">
            Fru talman! Jämställdhet är en fråga som rör männen lika mycket
            som kvinnorna. Det handlar om rättvisa och maktrelationer och
            hur dessa begrepp tar sig uttryck för oss som människor av olika
            kön i en vardag. I ett feministiskt perspektiv är det en självklar
            grundtanke att vi är olika när vi är nakna men att vi med kläder
            på oss har samma rättigheter och skyldigheter.
          </note>
          <note n="835f62e6">
            Vänsterpartiets definition av jämställdhet är att kvinnor och
            män skall kunna arbeta, vara ekonomiskt oberoende och ha barn
            och familj under precis samma förutsättningar. Vi skall ha likvärdig
            tillgång till makt över vår vardag.
          </note>
          <note n="c692ed85">
            I dag finns tydliga tendenser till att man definierar jämställdhet
            som enbart jämn könsfördelning. När detta har uppnåtts skall kvinnors
            underordning inte existera. När jämn könsfördelning har uppnåtts
            finns det t.ex. inga frågor där män är diskriminerade. Vårt välfärdssystem
            har byggts upp på individuella rättigheter och skyldigheter. Rätten
            till ett anständigt liv skall vara en medborgerlig rättighet,
            inte en könsfråga.
          </note>
          <note n="b73399a2">
            Det finns många områden där kvinnorna spelar en underordnad roll.
            Det gäller inom många maktstrukturer och på utbildnings- och forskningsområden.
            Det finns också områden där männen helt klart också har en jämställdhetsdebatt
            att slå vakt om. Om det är männen själva eller kvinnorna som bör
            föra den frågan kan man fråga sig. Jag tror att det vore bäst
            om vi förde den tillsammans.
          </note>
          <note n="8a8eb4ee">
            Det finns fall där män i Sverige har haft svårt att få vårdnaden
            om sina barn. På den punkten råder en gammal och stereotyp syn
            på vem av föräldrarna som är den självklara vårdnadshavaren. Det
            borde inte vara så - inte år 1995 i ett land som Sverige.
          </note>
          <note n="55c854f3">
            Frågan kanske är liten i ett stort sammanhang, men den belyser
            det faktum att jämställdheten har många bottnar och är utbredd
            till varenda liten sakfråga som vi omger oss med i vårt dagliga
            liv. Barnen kommer naturligtvis i första hand, men vi måste resonera
            som om vi också befinner oss i den tid som vi nu lever i.
          </note>
          <note n="935a07b2">
            Likaväl är det ett märkligt faktum att kvinnor faktiskt inte
            har lika lön för lika arbete - i Sverige år 1995.
          </note>
          <note n="e3ae04c4">
            LO-kvinnorna har i år skrivit en intressant rapport,
          </note>
          <note n="4ba73d5c">
            "Klass och kön". Den tar ur många vinklar upp LO-
          </note>
          <note n="8f649d81">
            kvinnornas vardagssituation i dag. I förordet står: "när alla
            nedskärningsbeslut är genomförda undrar vi vad stora grupper kvinnor
            skall leva av. Vart har alla vackra ord om jämställdhet tagit
            vägen?" De konstaterar vidare i inledningen: "Framtiden? Den mansdominerade
            exportindustrin kommer enligt prognosen att växa. För hemmamarknaden
            där de flesta kvinnor arbetar verkar det dystrare." Vidare skriver
            de också att "den nuvarande socialdemokratiska regeringens politik
            konsekvent missgynnar kvinnor". De påtalar även att "glappet mellan
            köksbordet och talarstolen är stort". Ja, glappet är stort. Det
            är förmodligen lika stort som LO-kvinnorna säger.
          </note>
          <note n="f401892b">
            Rapporten är mycket oroande. LO-kvinnorna skriver också: "Jämlikheten
            ökade under hela 80-talet. Nu går vi åt motsatt håll, mot en allt
            större ojämlikhet, och det är en gemensam trend för hela Västeuropa".
          </note>
          <note n="ea589662">
            Jag tycker inte att det är rimligt att jämlikhetsfrågorna skall
            ha sin utgångspunkt i en politisk diskussion som vi hade för 20-30
            år sedan. LO-kvinnorna skall inte behöva skriva en sådan här rapport
            år 1995
          </note>
          <note n="80d6cbc2">
            för att påvisa kraven om ett anständigt liv.
          </note>
          <note n="a5bd7140">
            Mona Sahlin har lovat att inför budgetpropositionen 1996 skall
            alla förslag granskas med en jämställdhetsaspekt. Jag undrar över
            det resonemanget, om man ser till den ekonomiska politik som förs
            i dag. Varför skall vi granska ur jämlikhetsaspekt ena dagen när
            det dagen efter fattas beslut som går helt i motsatt riktning.
            Vi måste vara på vår vakt - både män och kvinnor.
          </note>
          <note n="5282da87">
            Jag känner en stark oro inför den kvinnoarbetslöshet som nu växer
            fram inom den offentliga sektorn.
          </note>
          <note n="b12fb686">
            Jag har stor förståelse för den oro som finns på den offentliga
            arbetsmarknaden och de strejker vi finner där.
          </note>
          <note n="eb866116">
            Fru talman! Invandrarkvinnorna och till stor del även invandrarmännen
            är och kommer att vara nästa grupp av kvinnor och män som hamnar
            bredvid jämställdhetsdebatten. Jag befarar det. Många av dessa
            män och kvinnor kommer aldrig att kvala in i välfärdssystemet,
            utbildningssystemet eller i maktens korridorer. Jämställdhet skall
            inte bara gälla mellan män och kvinnor utan även mellan kön och
            ursprung.
          </note>
          <note n="dded7c02">
            Här har Sverige ett mycket eftersatt område som vi politiker
            måste föra in i debatten på ett helt annat sätt än tidigare.
          </note>
          <note n="56ae958f">
            Integrationspolitiken utgör i grund och botten till stor del
            en jämställdhetsfråga. Skall det vara lika villkor för män och
            kvinnor? Skall det vara lika villkor för män, kvinnor och invandrare?
            Vill vi det?
          </note>
          <note n="39af71af">
            Vi i Vänsterpartiet tycker att jämställdhetsfrågorna är mycket
            viktiga. Svensk politik har åstadkommit många och bra reformer
            genom historien. Den nordiska välfärdsmodellen är ett gott föredöme
            för Europa och världen. Sverige har av FN ansetts vara det land
            som är bäst för kvinnor och barn att leva i. Låt oss försvara
            och dessutom utveckla jämställdhetsfrågorna så att det blir ett
            konstruktivt gränsöverskridande arbete med huvudmålet - det får
            vi inte glömma bort
          </note>
          <note n="4a58163e">
            - att varje människa skall ha möjlighet att utvecklas just till
            människa.
          </note>
          <note n="7cf3e979">
            Anf. 60 MARIANNE SAMUELSSON (mp)
          </note>
          <note n="a3cd9106">
            Fru talman! Det glädjer mig att vi nu har fått ett par män som
            vill delta i jämställdhetsdebatten. Jag tycker att det är en fråga
            för kvinnor och för män. Jag kan dock inte låta bli att fråga
            var ni har varit under tiden. Ni män har faktiskt haft makten
            i det här landet och i världen i övrigt under otroligt många år.
            Ni har inte förändrat strukturen särskilt mycket. Det är först
            när vi kvinnor har kommit så pass långt att vi har krävt halva
            makten - och vi skulle även gärna se hela lönen - som ni är med
            och pratar om att jämställdhet också är någonting för män. Jag
            tycker att det är det, men jag vill ändå ställa en fråga utifrån
            det här perspektivet : Var har jämställdheten varit under alla
            dessa år, då vi bara har sett förändringar i en riktning som har
            lett totalt fel för oss kvinnor?
          </note>
          <note n="ed56c073">
            Fru talman! Jag blev mycket förvånad när regeringsförklaringen
            kom. Jag blev förvånad över att det faktiskt inte stod någonting
            om jämställdhet. I valrörelsen, för ett år sedan, var jämställdheten
            och kvinnors möjligheter att vara med en av de hetaste frågorna.
            I denna riksdag lyckades vi faktiskt förändra situationen så att
            vi i dag är fler kvinnor i riksdagen.
          </note>
          <note n="f2b5b36e">
            Jag blev också mycket förvånad när jag läste
          </note>
          <note n="743cd85f">
            Mona Sahlins svar vid frågedebatten om vad regeringen planerar
            att göra för kvinnorna och framför allt för de lågavlönade kvinnorna.
            Svaret var ungefär: Vi skall tillsätta en utredning. Utredningen
            skulle utreda hur den framtida arbetsmarknaden för kvinnor skall
            se ut. En sådan utredning kanske kan behövas. Samtidigt tycker
            jag att det finns otroligt många signaler som just visar att det
            är kvinnorna som kommer att släpa efter nu när någon form av tillväxt
            eventuellt rullar i gång. Därför skulle det just nu behöva satsas
            rejält på kvinnojobben.
          </note>
          <note n="2b0ad541">
            Det finns så många signaler som just pekar på att det är kvinnornas
            jobb som försvinner. Det visar också en rapport om arbetsmarknadsläget,
            som togs fram för inte så länge sedan. Kvinnor kommer att få ökade
            problem på arbetsmarknaden. Antalet arbetslösa kvinnor ökar, medan
            antalet arbetslösa män minskar.
          </note>
          <note n="c8fbb33f">
            Så har man siffror på att de arbetslösa kvinnorna är 7 000 fler
            än i augusti förra året.
          </note>
          <note n="2a785a15">
            Man kan också se i Kommunförbundets rapport som presenterades
            för några dagar sedan och som talar om att i den offentliga sektorn
            kommer det att försvinna ca 40 000 jobb. Det är otroligt alarmerande
            och borde leda till kraftfulla åtgärder för att påverka pendeln
            som nu riskerar att svänga helt fel.
          </note>
          <note n="55e0ec2c">
            Vi har från vårt parti tittat på kvinnors arbetsmarknad och tagit
            fram en rapport som jag tänkte överlämna till jämställdhetsministern
            senare. Den visar just hur trenden är för kvinnojobben. Den är
            mycket oroväckande.
          </note>
          <note n="a2f75a58">
            Därför har vi lagt fram en del konkreta förslag som vi tycker
            behövs just nu. Ett är att man skatteväxlar genom att sänka skatten
            på arbete och höja på energi och råvaror. Det skulle gynna den
            offentliga sektorn som i dag har det väldigt svårt. Många politiker
            och ansvariga hävdar att man inte har råd att höja lönerna för
            de offentliganställda eftersom läget är så kärvt. Följden blir
            att de ytterligare släpar efter och på sikt hamnar i ett B-lag.
          </note>
          <note n="d80d9d91">
            Jag tror inte på den moderata modellen att den privata sektorn
            skall överta de jobb man har i den offentliga sektorn. Det finns
            privata initiativ som fungerar bra, det finns andra som kanske
            inte fungerar lika bra, men framför allt har jag inte sett några
            som är helt finansierade någon annan väg än skattevägen.
          </note>
          <note n="1dc51eea">
            Pengarna tas via skattsedeln, men verksamheten sköts av någon
            annan än den s.k. offentliga sektorn.
          </note>
          <note n="6c618a1d">
            Jag som har jobbat inom den offentliga sektorn har sett exempel
            på att man inom den privata delen har haft lägre lön än inom den
            offentliga sektorn, plus att de haft tuffare jobb därför att de
            varit färre anställda. Så jag är inte övertygad om att det är
            lösningen.
          </note>
          <note n="7f26900a">
            Däremot är jag medveten om att vi måste strukturera om. Vi behöver
            sänka kostnaderna för arbetet, det som är skatt, och ta in det
            på något annat. Vi behöver också satsa på utbildning. Väldigt
            många av de
          </note>
          <note n="4853804f">
            40 000 kvinnor inom den offentliga sektorn som i dag riskerar
            att mista jobben är lågutbildade och behöver få en möjlighet att
            utbilda sig vidare för att kunna få ett nytt jobb. Det behövs
            speciella satsningar inom utbildningssektorn just nu när det gäller
            kvinnojobben.
          </note>
          <note n="e35ecaab">
            Det räcker naturligtvis inte. Det behövs fler åtgärder. En viktig
            åtgärd är arbetstidsförkortningen. Jag är litet förvånad över
            att regeringen är så tyst när det gäller strejken och den situation
            man har nu. Varför inte ta upp den här diskussionen om att i stället
            för att ta ut ökade löner sänka arbetstiden och därmed få fler
            jobb.
          </note>
          <note n="1b6c4e18">
            Anf. 61 BJÖRN SAMUELSON (v) replik
          </note>
          <note n="b3e98eea">
            Herr talman! Jag hade ju inte väntat mig att jag skulle bli utskälld
            av Marianne Samuelsson när jag valde att anmäla mig till jämställdhetsdebatten.
          </note>
          <note n="e698f033">
            Marianne Samuelsson frågar vad jag har gjort för jämställdheten.
            Jag har jobbat med utbildningspolitiken ur jämställdhetsaspekt.
            Jag har jobbat med forskningspolitiken. Jag har jobbat med partiets
            kvinnomotioner sedan 1982. I vart fall i Vänsterpartiet tillämpar
            vi ett kollektivt arbete, där också män ingår i arbetet med jämställdhetsfrågor.
            I alla våra kommitté-
          </note>
          <note n="8dd4b9a1">
            och partimotioner skall frågan om kön, klass, miljö och solidaritet
            lyftas in. Jag tror att vi lyckas ganska bra med den ambitionen.
            Jag har ett vakande öga över detta som gruppledare och man i Vänsterpartiets
            riksdagsgrupp och även i partistyrelse och verkställande utskott.
          </note>
          <note n="bbfcbd96">
            Var är Miljöpartiets män i den här debatten?
          </note>
          <note n="3549442e">
            Anf. 62 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="2765ca12">
            Herr talman! Jag förstår att Björn Samuelson upplevde att jag
            skällde på honom personligen. Det gjorde jag inte, utan jag utgick
            ifrån det som ni själva sade, nämligen "vi män", och det tog jag
            som ett kollektiv.
          </note>
          <note n="fef01992">
            Jag ser att det normalt finns stora skillnader i politiken mellan
            moderater och vänsterpartister, och det finns säkert i bådas aktiviteter
            i de här fallen. Men det var mest gruppen män som jag tyckte har
            haft en chans att göra någonting.
          </note>
          <note n="38573170">
            I Miljöpartiet var vi faktiskt en mansgrupp som jobbar med dessa
            frågor ur manligt perspektiv. Jag tror att vi behöver jobba tillsammans
            med jämställdheten. Annars kommer vi ingenstans.
          </note>
          <note n="4cb1c11b">
            Jag kunde alltså inte låta bli att fråga: Vad har ni gjort som
            män, som grupp.
          </note>
          <note n="6912dad3">
            Anf. 63 BJÖRN SAMUELSON (v) replik
          </note>
          <note n="b9114c4c">
            Herr talman! Då vill jag till Marianne Samuelsson bara säga:
            Det finns kvinnor som jag känner större samhörighet med än jag
            känner med vissa män. Och det finns män som jag känner mer samhörighet
            med än jag känner med vissa kvinnor. Annars skulle jag inte ställa
            upp som politiker för ett parti som vill jobba för jämställdhet
            och solidaritet, anlägga genusperspektiv och jobba för en miljö
            med rättvis fördelningspolitik som förtecken. Så är det.
          </note>
          <note n="dc66588d">
            Jag känner större samhörighet med Marianne Samuelsson än med
            Margaret Thatcher.
          </note>
          <note n="8c882290">
            Anf. 64 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="c3249409">
            Herr talman! Jag tackar för det, och jag hoppas att partierna
            i riksdagen verkligen kan jobba tillsammans för jämställdhetsfrågor
            utifrån alla de här perspektiven och flytta fram jämställdhetsaspekten
            i samhället.
          </note>
          <note n="81817d5b">
            Det gäller ju inte bara riksdagen, det behövs överallt.
          </note>
          <note n="534fd370">
            Jag tror att vi tillsammans kan jobba med den här frågan om bara
            viljan finns.
          </note>
          <note n="ea50e991">
            Anf. 65 ULF MELIN (m) replik
          </note>
          <note n="e4c91d3b">
            Herr talman! Först vill jag tacka Marianne Samuelsson för välkomnandet
            till debatten. Men sedan tycker jag att hon gjorde ett generalfel
            som man ofta gör, nämligen att skälla på männen och fråga var
            vi har varit osv.
          </note>
          <note n="490a64eb">
            Jag är inte säker på att man utvecklar frågan om jämställdhet
            genom att börja skälla på männen. Det handlar om att försöka få
            en dialog. Det var vad jag försökte få i mitt anförande. Vi behöver
            en dialog för att föra frågan mer positivt framåt.
          </note>
          <note n="e46269b3">
            Min uppfattning är att frågan skulle vinna på om man på båda
            sidor försökte vara mera balanserad.
          </note>
          <note n="4fc37d05">
            Själva Marianne Samuelssons anförande förvånade mig litet. Jag
            tycker att hela hennes modell bygger på att man bara kan ha jämställdhet
            om man har en stor offentlig sektor. Sverige skulle alltså bli
            mer jämställt om man bygger ut den offentliga sektorn.
          </note>
          <note n="6afb8bff">
            Jag har svårt att se att det resonemanget håller.
          </note>
          <note n="63738973">
            Det var motsägelsefullt att samtidigt höra - precis som jag sade
            i mitt anförande - att löneskillnaderna är stora och lönenivån
            är låg i den offentliga sektorn.
          </note>
          <note n="abec3c41">
            Vad beror detta på? Jo, på att vi har ett monopol. Den offentliga
            sektorn är inte konkurrensutsatt.
          </note>
          <note n="304212f7">
            Vad är det som säger att inte kvinnor och män kan ha arbete i
            tjänsteproduktion, om det så är vård, omsorg eller utbildning?
            Det är klart att man kan ha.
          </note>
          <note n="085f6d53">
            Jag tror inte att lösningen är att man skall sänka arbetstiden.
            Uppgifterna behöver utföras, i den offentliga sektorn och i andra
            sektorer. Om vi sänker arbetstiden och samtidigt skall behålla
            lönenivån, så flyttar vi problemet från ett område till ett annat.
            Det är ingen lösning.
          </note>
          <note n="0c3b5202">
            Anf. 66 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="423a89a2">
            Herr talman! När det gäller mäns och kvinnors situation i Sverige
            och i den övriga världen så kvarstår det faktum att det är en
            stor ojämlikhet. Vi har inte lyckats att få ett jämlikt samhälle
            i bemärkelsen att kvinnor och män har lika förutsättningar.
          </note>
          <note n="aaa5b8c2">
            Agneta Stark har, tycker jag, skrivit ganska bra om detta i sin
            bok där hon säger att det mest lönsamma skulle vara för kvinnor
            att byta kön. Det tycker jag visar ganska tydligt att vi har väldigt
            lång väg kvar till det jämlika samhället.
          </note>
          <note n="fa8ba1be">
            Jag har inte sagt att det krävs en stor offentlig sektor, men
            det krävs att den är så stor att min gamla mamma och din gamla
            far kan få den vård vi förväntar oss att de skall få och att våra
            barn får en sådan skola att de går ut med en kunskap som innebär
            att de kan klara sig i samhället. Det krävs alltså av det gemensamma
            samhället att vi har en viss offentlig sektor, som jag ser det.
          </note>
          <note n="e7bc05c1">
            Jag menar att den offentliga sektorn kan vara minst lika effektiv
            som den privata. Även de privata alternativen finansieras ju av
            oss skattebetalare. Jag tycker också att det kan vara bra med
            en viss konkurrens. Men att hela tiden försöka krama åt den offentliga
            sektorn samtidig som vi vet att barn och gamla mår dåligt eftersom
            ingen har tid med dem, är nonsens, som jag ser det. Det går inte.
            Vi måste ha en offentlig sektor som motsvarar de krav som människor
            har när det gäller att bli omhändertagna när de behöver vård.
          </note>
          <note n="fccd956d">
            När det gäller arbetstiden vill jag säga att all statistik visar
            att kvinnor som jobbar inom vården inte klarar att arbeta full
            tid hela sitt liv. De blir utslitna.
          </note>
          <note n="46ec03c9">
            Alla de projekt med kortare arbetstid som man har prövat visar
            att det är samhällsekonomiskt lönsamt att korta arbetstiden.
          </note>
          <note n="0af4bd7b">
            Anf. 67 ULF MELIN (m) replik
          </note>
          <note n="40cf25b3">
            Herr talman! Vi är överens om att man skall ha lika lön för lika
            arbete. Men vad som krävs tror jag är att man breddar arbetsmarknaden
            för kvinnor. Då är skola och utbildning oerhört viktiga.
          </note>
          <note n="896b746b">
            När det gäller den offentliga sektorn vill jag säga att vi naturligtvis
            skall ha en offentlig sektor i vårt land. Det är vi helt överens
            om. Men vad är det som säger att all utbildning, vård och omsorg
            skall skötas av staten och kommunen? Vi måste utveckla även den
            privata tjänstesektorn. Det breddar ju också kvinnors arbetsmarknad.
            Man kan starta eget, man kan välja arbetsgivare osv. Förmodligen
            skulle man också få en mer positiv löneutveckling. Man måste våga
            ställa upp på lönespridning.
          </note>
          <note n="56ce1918">
            Det som man har gjort både inom kommunal och lärarfack osv. när
            det gäller tjänster och löner har hämmat utvecklingen. Det har
            också gjort att fler kvinnor fått stanna kvar inom vissa områden
            och att många män har lämnat dem.
          </note>
          <note n="327d4393">
            Marianne Samuelsson säger att många som arbetar inom exempelvis
            vården blir utslitna. Det är rätt. Det gäller även andra sektorer.
            Man borde fundera över om det kanske är monopolet i sig som gör
            att människor blir utslitna. Man kanske inte klarar av arbetsorganisationen
            etc.
          </note>
          <note n="358e3801">
            Kommunen är en stor arbetsgivare, men hur ofta byter man anställning
            inom en kommun från en sektor till en annan. Det är ju något som
            är naturligt i näringslivet. Men det fungerar inte så inom kommunen
            eftersom man har vattentäta skott mellan de olika sektorerna.
            Det finns mycket att göra för att lösa dessa problem.
          </note>
          <note n="d3211525">
            Anf. 68 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="681ecd67">
            Herr talman! Att monopolet i sig skulle innebära att man sliter
            ut sig var ett märkligt påstående. Det är väl snarare arbetsuppgifterna
            som måste utföras. Är man vårdbiträde så är man vårdbiträde. Då
            kan man inte plötsligt bli administratör eller sjuksköterska utan
            att ha fått utbildning. Det är ju olika arbetsuppgifter.
          </note>
          <note n="147f3fe9">
            Vi vet av statistiken att många sliter ut sig.
          </note>
          <note n="dce84f1f">
            När det gäller privata alternativ och att de skulle leda till
            ökade löner, vet jag faktiskt inte om det stämmer. Jag har inte
            studerat det. Men när det gäller de privata skolorna finansieras
            de till åtminstone
          </note>
          <note n="8d9832ad">
            80 % via skatten. Det innebär alltså att de privata alternativen
            inte är privatfinansierade, utan finansierade via skatten. Om
            de privata skolorna har höjt lönerna för lärarna vet jag inte.
            Jag har inte sett något om att det skulle vara fallet. Det är
            viktigt att undersöka.
          </note>
          <note n="c4876a1f">
            Jag har arbetat inom omsorgen. Där fanns det privata alternativ.
            Det fanns privata vårdhem. Men om man gick över dit fick man sänka
            sin lön. Oftast fick man också arbeta mer intensivt eftersom de
            hade färre anställda på grund av att de inte hade samma regelsystem.
            Det finns och det har prövats, men om de har givit de resultat
            som du säger, vet jag inte. Det går inte att inom den offentliga
            sektorn få en vinstgivande del. Man kan inte sälja så mycket,
            eftersom man inte producerar varor. Det man producerar är att
            ge människor vård, omsorg, kärlek och allt som måste till för
            att vi skall bli harmoniska människor. Jag kan inte se att man
            lyckas med det bara för att det sker privat.
          </note>
          <note n="8995e3f7">
            Jag säger inte att jag inte kan tänka mig privata alternativ.
            Men det är viktigt att värna om de offentliga vi har.
          </note>
          <note n="8d5baa45">
            Anf. 69 INGRID NÄSLUND (kds)
          </note>
          <note n="5997b485">
            Herr talman! Jämställdhet kan handla om många olika saker. Det
            har vi redan hört här i dag. Det är en fråga om egna och andra
            människors attityder. Det är inte minst en fråga om självförtroende.
            Jag brukar säga att jag alltid har känt mig jämställd. Det kanske
            låter litet övermaga att säga så, men det är ett konstaterande
            av faktum. Det är en känsla som jag har burit med mig från barndomen.
            Det är inte min förtjänst.
          </note>
          <note n="f5766dea">
            Till stor del har jag nog min mor att tacka för det. Jag är uppvuxen
            i ett arbetarhem. I mycket tidiga år tilläts vi barn att delta
            på lika villkor i heta diskussioner om allt mellan himmel och
            jord. Min mor hade aldrig tillfälle att arbeta utanför hemmets
            väggar, trots att hon hett önskade det, och hon hade aldrig en
            egen inkomst. Trots det var hon en mycket självständig och stark
            kvinna som uppmuntrade oss två flickor att sköta skolan, tidigt
            ta eget ansvar, skaffa en utbildning och göra det allra bästa
            av livet.
          </note>
          <note n="bebff137">
            För mig handlar jämställdhet först och främst om att både flickor
            och pojkar måste ha lika möjligheter till utbildning, utveckling
            och arbete.
          </note>
          <note n="77c8bf8c">
            De möjligheterna har flickor haft ganska länge i vårt land. Vi
            har också hunnit ganska långt när det gäller möjligheter för både
            män och kvinnor att göra en politisk insats, även om vi vet att
            många av de betydelsefullaste posterna fortfarande innehas av
            män.
          </note>
          <note n="d3bd99d0">
            Vi har ju världsrekord när det gäller en jämn fördelning mellan
            kvinnor och män i vår riksdag, och även i regeringen. Det är bra.
            Men jag är inte så säker på att fördelningen av kvinnor och män
            påverkar politikens innehåll så värst mycket.
          </note>
          <note n="c3ba9b64">
            I valrörelsen 1991 gick de s.k. stödstrumporna ut och krävde
            att de frågor som har stor betydelse för kvinnors vardag skulle
            lyftas fram och att kvinnor skulle nomineras på valbar plats.
            Det påverkade kanske att kvinnorna i större utsträckning än tidigare
            tog säte i riksdag och regering. Det var bra.
          </note>
          <note n="ebeaa1fd">
            I vilken utsträckning har detta påverkat politikens innehåll?
            Mycket litet, skulle jag vilja svara. Har barnomsorg, skola, sjukvård
            och äldreomsorg blivit bättre och underlättat kvinnors vardag?
            Knappast.
          </note>
          <note n="e4885c6c">
            Kvinnliga politiker är lika väl som manliga tvungna att rätta
            sig efter ekonomiska realiteter.
          </note>
          <note n="f65ec409">
            Det kanske hade varit mer att förvänta sig av regimskiftet från
            borgerlig till socialistisk regering, men som bekant har inte
            det heller åstadkommit så stora förändringar i den ekonomiska
            politiken. Den nuvarande regeringen har fortsatt på den inslagna
            vägen när det gäller ekonomiska besparingar. Det har tyvärr i
            mycket större utsträckning än under den tidigare regeringen drabbat
            kommunerna och deras utrymme, och därmed de områden som berör
            inte minst kvinnors vardag.
          </note>
          <note n="058901d8">
            När det gäller den förda politiken består skillnaden mest i några
            mycket beklagliga återställare som har minskat möjligheterna för
            småföretag att växa, och därmed också möjligheterna till ett mer
            varierat utbud av arbetstillfällen för kvinnor.
          </note>
          <note n="81a40a32">
            När det gäller arbetslösheten har denna regering inte lyckats
            åstadkomma någon märkbar förändring.
          </note>
          <note n="b4036a86">
            Någon sådan är heller inte i sikte inom de närmaste åren.
          </note>
          <note n="b5dd6052">
            Den absolut viktigaste frågan när vi talar om jämställdhet är,
            enligt mitt förmenande, lika lön för kvinnor och män för likvärdigt
            arbete.
          </note>
          <note n="7521a851">
            I det här sammanhanget talar man om arbetsvärdering som måste
            till. Jag förstod av en debatt häromdagen att Mona Sahlin ansåg
            att olika frågor om kvinnoarbetstider och deltidsarbetslöshet
            måste utredas och att lönestatistiken behöver förbättras för att
            man bättre skall kunna jämföra kvinnors och mäns löner.
          </note>
          <note n="5d0dd5da">
            Det är säkert riktigt. Men det behövs inga större utredningar
            för att man skall kunna konstatera att kvinnors löner ligger betydligt
            under mäns. Det har ju t.o.m. visat sig vara så i jämställdhetsministerns
            eget revir.
          </note>
          <note n="c7258189">
            Det är också allmänt känt att yrken på områden där det är mest
            kvinnor anställda har betydligt lägre löner än typiskt manliga
            yrkesgrupper. Kan vi i anständighetens namn fortsätta att acceptera
            detta? Jag skulle vilja beteckna det som en skamfläck på den svenska
            jämställdheten att många kvinnor är så underbetalda i förhållande
            till män.
          </note>
          <note n="00b33925">
            Till råga på allt rör det sig om jobb som är mycket väsentliga.
            Det är ingen överdrift att säga att de är oundgängliga för de
            flesta av oss för att vi skall kunna arbeta och samtidigt få vårt
            vardagsliv att fungera.
          </note>
          <note n="bc7c1a64">
            Vad skulle det bli av oss om sjukvård, äldreomsorg och barnomsorg
            slutade att fungera? Man kan inte låta bli att fråga sig hur länge
            kvinnor skall finna sig i ett mycket hårt och ibland otacksamt
            arbete till en minimal lön, och jag tycker faktiskt inte att de
            har anledning att göra det. Även kvinnor i typiska kvinnoyrken
            måste kunna få en lön som de kan leva på. Det kan inte vara rimligt
            att just denna grupp skall ta ett sådant ansvar, att de skall
            vara beroende av bidrag för att hanka sig fram. En del av dem
            är ju också ensamstående mödrar med försörjningsansvar för ett
            eller flera barn.
          </note>
          <note n="c734eddf">
            Det är inte svårt att förstå att de grupper som nu kämpar för
            en högre lön med viss undran och otålighet efterlyser ett intresse
            från jämställdhetsministern för sin situation. Jag är helt på
            det klara med att arbetsmarknadens parter måste få sköta sitt
            utan otillbörlig inblandning från olika ministrar. Däremot är
            det inte orimligt om dessa grupper efterlyser en vision från jämställdhetsministern
            om hur de skall kunna komma i kapp andra grupper, om hur deras
            nödvändiga arbete skall värderas också i lönekuvertet. Eller är
            det meningen att de alltid skall få bära hundhuvudet för den dåliga
            ekonomin? Jag vill därför gärna höra var den visionen finns.
          </note>
          <note n="89a35a91">
            Anf. 70 Statsrådet MONA SAHLIN (s)
          </note>
          <note n="d2a488a3">
            Herr talman! Jag hoppas i replikskiften kunna gå in och bemöta
            vad många av talarna här har sagt.
          </note>
          <note n="8f5e7dff">
            Jag vill börja med att säga att trots att vi har olika uppfattningar
            om mycket finns det i Sverige, till skillnad från i många andra
            länder, en ganska stor samsyn om mycket, dock inte allt, i jämställdhetsfrågorna.
          </note>
          <note n="c6fd35b5">
            Det gäller det som Karin Pilsäter sade om att ett jämställt samhälle
            är tillväxtbefrämjande, att jämställdhet är lönsamt, att kvinnor
            är en outnyttjad resurs - varför inte Sveriges svar på den norska
            oljefyndigheten, som väntar på att bli ordentligt använd?
          </note>
          <note n="abe484fb">
            Huvuduppgiften för jämställdhetspolitiken kan man definiera litet
            olika. För mig handlar det om att kvinnor och män skall ha lika
            möjligheter och lika ansvar när det gäller t.ex. arbete, försörjning,
            föräldraskap och makt.
          </note>
          <note n="721219c9">
            Jag vill instämma i det många av er har tagit upp, att männens
            ansvar på det här området förstås är väldigt stort. Jämställdhet
            är icke en kvinnofråga. Det handlar om kvinnor och män. Jag lovar,
            Ulf Melin, att vi redan har gjort nyrekryteringar av män på jämställdheten.
            Vi söker det underrepresenterade könet -
          </note>
          <note n="2ead3ead">
            bara de sökande har tillräcklig kompetens.
          </note>
          <note n="65f55cf7">
            I Sverige har vi kommit långt, men vi har en lång, lång, lång
            väg kvar. Som framgår av FN-dokumentet från Pekingkonferensen,
            där många av oss ju var med, är kvinnor underordnade i alla samhällen.
            Oavsett politisk styrning, oavsett religion och oavsett tradition
            är mannen norm, kvinnan det avvikande könet. Det handlar, som
            LO skrev, om klass och kön.
          </note>
          <note n="5ff05ac8">
            Det som hände i Peking - om jag får börja med det som ändå är
            bra - är att världen nu ändå har sagt det som egentligen inte
            borde behöva sägas, nämligen att mänskliga rättigheter är kvinnors
            rättigheter, att kvinnors rättigheter är regeringars ansvar, att
            kvinnor i alla länder har rätt att själva avgöra hur många barn
            de vill föda och när och att de självfallet inte skall behöva
            tänka på vilket kön barnet har.
          </note>
          <note n="b7f73601">
            Det var också en oerhörd framgång och roligt att som medlem i
            EU för första gången få arbeta inför och under en så här stor
            FN-konferens. Detta är ett mycket tydligt exempel på att det gick
            att påverka och att samarbetet gav en större styrka. Uppföljningen
            av
          </note>
          <note n="2585c2a1">
            Pekingdokumentet nationellt, i Europa men förstås också i FN-systemet
            kommer att spela en stor roll för
          </note>
          <note n="b4708790">
            Sveriges del i det fortsatta EU-arbetet.
          </note>
          <note n="fd9c1cf8">
            Jag skall mycket koncentrerat försöka redogöra för den strategi
            som regeringen arbetar efter när det gäller jämställdheten. Det
            är framför allt fem områden jag vill ta upp och kommentera, utan
            inbördes ordning.
          </note>
          <note n="36f919f5">
            Jag vill börja med att betona att jämställdheten -
          </note>
          <note n="e7377e54">
            och det gäller också debattinläggen här i kammaren -
          </note>
          <note n="6fb7492a">
            mer borde utgå från att det är "mainstreaming" som gäller, dvs.
            att jämställdheten skall in på de ordinarie politikområdena. Varför
            skall vi när det gäller kvinnliga företagare alltid ha ett särskilt
            stöd för dem, när så mycket stöd går ut till företagande i allmänhet
            via banker och näringspolitik? Vi måste bort från betraktelsen
            att kvinnor är en diskriminerad minoritet som alltid skall ha
            en särskild del. Kvinnor skall ha del i alla de områden som politiken
            handlar om.
          </note>
          <note n="f4ece4cc">
            De fem punkterna, utan någon ordning, är följande:
          </note>
          <note n="fd64b2c4">
            Att sanera statens finanser är kanske det största bidraget till
            jämställdhet som vi både kan och måste satsa på. Jag vill på skarpen
            säga emot Ulf Melin vad gäller hans beskrivning. Den revolution
            som välfärdspolitiken och den offentliga sektorn har inneburit
            för svenska kvinnors möjlighet till arbete och föräldraskap måste
            försvaras, och det ordentligt. Det kan vi bara göra om vi har
            kontroll över vår egen ekonomi.
          </note>
          <note n="2c02e3e4">
            Men ingen grupp tjänar så mycket på en stark offentlig ekonomi
            som vi kvinnor. Det beror inte i första hand på att det enbart
            är där vi skall jobba, utan det har att göra med att det oavlönade
            arbetet blev ett avlönat arbete, det blev tjänster som gjorde
            att kvinnor inte behövde ha hela ansvaret för barn och gamla föräldrar,
            alltså den fälla som FN-dokumentet beskriver att många kvinnor
            världen över sitter i. Det handlar om klass och kön.
          </note>
          <note n="f6386ef1">
            Den andra punkten är kanske den viktigaste. Det gäller kvinnors
            arbetsmarknad. Detta hänger förstås intimt ihop med hur räntor
            och tillväxt utvecklas - det behöver jag inte gå närmare in på
            nu - men inte bara det. Också jag känner både en stor oro och
            en stor ilska över mycket av utvecklingen i dag.
          </note>
          <note n="ac38cb6e">
            Vi har en könssegregering på arbetsmarknaden som måste brytas.
            Då kan man inte som Ulf Melin säga att kvinnors arbetsmarknad
            måste breddas, som om problemet skulle vara löst bara kvinnor
            jobbade mindre i offentlig sektor och mer i privat. I så fall
            är det ju lika viktigt att mäns arbetsmarknad breddas.
          </note>
          <note n="29970039">
            Det låter för mig som en omvänd argumentation för varför den
            offentliga sektorn skall minskas.
          </note>
          <note n="c4f96b02">
            Kvinnor står i dag framför allt inför oerhörda omställningar
            på arbetsmarknaden. Det tror jag att vi alla ser. Kvinnor måste
            därför få del av omställningsstöd, utbildning, kompetensutveckling,
            företagarstöd och mycket annat. Det har hänt mycket men långt
            ifrån tillräckligt på dessa områden. Det finns här anledning för
            regeringen att återkomma med en mängd olika förslag.
          </note>
          <note n="a45c07b8">
            Jag vill bara nämna några saker som har hänt under den senaste
            tiden.
          </note>
          <note n="244d0ee4">
            De kvinnliga resurscentrum som nu byggs upp kommer att betyda
            oerhört mycket ute i landets regioner. Alfa-Q-projekten från Arbetslivsfonden
            visar på vilken enorm utvecklingsmöjlighet som en annan arbetsorganisation
            skulle ge för kvinnor och kvinnors löneutveckling.
          </note>
          <note n="3152c833">
            Utredningen om kvinnors framtida arbetsmarknad kommer redan i
            mars. En översyn av jämställdhetslagen görs kontinuerligt. Ett
            förslag om grupptalan bereds nu och kommer snart till riksdagen.
            Vi ser nu också över SCB:s uppdrag om lönestatistiken - räcker
            det, eller vill vi ha lagstiftning?
          </note>
          <note n="7ae90dce">
            Låt mig betona, inte minst riktat till kds representant i kammaren,
            att olika lön för likvärdigt arbete är olagligt redan i dag. Det
            handlar nu om vilka möjligheter vi kan ge JämO och Arbetsdomstolen
            att bestraffa och beivra det som redan under många år har varit
            olagligt men som varken politiker eller parter har gjort tillräckligt
            mycket åt.
          </note>
          <note n="264a20f4">
            Vi närmar oss dagens dom över deltidsarbetslösheten. Vi har nu
            pratat om det i många år. Nu har
          </note>
          <note n="24b6f233">
            Arbetsrättskommissionen ett antal månader på sig.
          </note>
          <note n="ce91ab89">
            Skapar man inte ett avtal om detta blir det en lagstiftning på
            området.
          </note>
          <note n="67217665">
            Den tredje punkten gäller det manliga våldet mot kvinnor. Var
            tionde dag dör en kvinna därför att hon är misshandlad av den
            hon bor ihop med och en gång har älskat.
          </note>
          <note n="e7437c90">
            Det alltför osynliga våldet måste synliggöras ännu mera. Kvinnovåldskommissionen
            har gjort ett stort arbete som nu är ute på remiss. Vi kommer
            att lägga stor vikt vid denna fråga under resten av mandatperioden.
          </note>
          <note n="608b6e37">
            Jag vill att vi vänder på frågeställningen och inte bara frågar
            oss: Vad skall vi göra med kvinnor när de väl är halvt sönderslagna?
            I stället skall vi våga fråga oss: Varför slår så många män sina
            kvinnor?
          </note>
          <note n="f38666a1">
            Här, mer än på många andra områden, hoppas jag på fler män i
            debatten, så att vi inte talar om kvinnovåld när det faktiskt
            handlar om manligt våld mot kvinnor.
          </note>
          <note n="aea308e6">
            Den fjärde punkten handlar om föräldraskapet.
          </note>
          <note n="c87c25b0">
            Arbetsrätten är en nyckel. Den arbetsrätt som vi i dag har kom
            till då det fanns väldigt få kvinnor på arbetsmarknaden. Den översyn
            som parterna nu gör har ett mycket tydligt jämställdhetsperspektiv.
            Det skall bli mycket spännande att se hur parterna tar sitt ansvar
            för att arbetsrätten skall underlätta för både män och kvinnor
            att förena arbete och föräldraskap.
          </note>
          <note n="30fa0c40">
            Vi följer också mycket noga utvecklingen när det gäller pappamånaden.
            En mängd projekt drivs runt om i landet. Jag är mycket öppen och
            behöver fler förslag och idéer om hur vi kan stimulera fler pappor
            att ta ut föräldraledighet.
          </note>
          <note n="87863a5a">
            Jag vill också understryka det problem som Björn
          </note>
          <note n="7d7eb7cb">
            Samuelson nämnde. Barn har två föräldrar. Även om vi skiljer
            oss, därför att vi som vuxna slutat älska varandra, upphör inte
            föräldraskapet i och med det.
          </note>
          <note n="3057d0c1">
            Det här är en fråga som handlar om barnens rätt att kunna behålla
            kontakten med både mamma och pappa. Också här finns ett förslag
            som nu är ute på remiss och som jag hoppas blir en stor debattfråga.
          </note>
          <note n="41e69af0">
            Den sista punkten handlar om makt och inflytande. Jag vill instämma
            i att jämställdhet naturligtvis inte bara handlar om att vi nu
            är lika många i någon styrelse. Det är förstås innehållet i vad
            den styrelsen -
          </note>
          <note n="47af5739">
            eller i regeringen eller i riksdagen - gör som avgör om jämställdheten
            blir starkare eller svagare.
          </note>
          <note n="79a5800e">
            Vi skall fullfölja arbetet med utnämningar, men parterna följer
            icke vad riksdagen bett dem om: att nominera både män och kvinnor.
          </note>
          <note n="961440ee">
            Jag får i replikskiftet återkomma till de andra områdena.
          </note>
          <note n="c093a468">
            Anf. 71 INGBRITT IRHAMMAR (c) replik
          </note>
          <note n="714d5237">
            Herr talman! Först vill jag understryka det som
          </note>
          <note n="c050ac8c">
            Mona Sahlin sade om att när det i dag gäller att i vårt land
            värna jämställdhet och jobb är det viktigt med stabilitet i ekonomin.
            Det måste vara en övergripande faktor för oss i allt vårt politiska
            arbete att vi har det, därför att det är en förutsättning för
            välfärden och jämställdheten.
          </note>
          <note n="7323b033">
            Vad vi politiker kan göra är alltså att skapa förutsättningar
            för jobb, inte att skapa jobben. Vi har ju talat om att många
            kvinnor är sysselsatta inom den offentliga sektorn. Men vi i Centern
            tror inte på en ökning där. Vi kan värna om ekonomin. Men när
            det gäller ytterligare jobb - och det är ju en viktig förutsättning
            för att vi skall kunna leva i ett jämställt samhälle - är det
            företagandet som vi måste satsa på.
          </note>
          <note n="b6159f21">
            Av dem som startar nya företag är ca 17 % kvinnor. I det program
            som vi i centerrörelsen driver har vi målsättningen att nå en
            fördubbling här under en femårsperiod. Det skulle vara lyckligt
            om det gick ännu snabbare. Men även om alla insatser som vi gör
            skall vara lika för allt företagande fordras det en speciell rådgivning
            och speciella insatser just för kvinnor. Det finns speciella kvinnolån,
            något som har visat sig vara mycket positivt. Nu verkar det ta
            slut. Men det är kanske rätt att också gå vidare med det här med
            kvinnobanker som nu startas i vårt land.
          </note>
          <note n="223bb003">
            Vidare är det klart att kvittningsrätt, arbetsrätt, företagsgarantier
            o.d. gäller för allt företagande.
          </note>
          <note n="66336c66">
            Anf. 72 Statsrådet MONA SAHLIN (s)
          </note>
          <note n="a27403db">
            Herr talman! Jag håller med Ingbritt Irhammar, i alla fall när
            det gäller det som hon sade i början av sitt inlägg. Självfallet
            måste vi i dag ha speciella vägar för kvinnorna - absolut! Kvinnolånen
            har varit en framgång. Vi håller mycket noga ett öga på hur omfattande
            de här speciella lånen är och om det behövs en utvidgning.
          </note>
          <note n="ad7c73ec">
            Jag försöker också med stort intresse följa och sätta mig in
            i diskussionen om den s.k. kvinnobanken, som det ligger en ansökan
            om hos NUTEK. Vad jag ville beskriva är att om vi bara söker vägar
            för kvinnor genom speciella kvinnosatsningar och männen fortsätter
            att till 87 % dominera allt övrigt företagarstöd, kommer vi aldrig
            någon vart när det gäller kvinnors möjligheter att driva egna
            företag och utveckla sig själva.
          </note>
          <note n="3a811db1">
            Kvinnosatsningar skall vara en väg för att komma in i ordinarie
            lån- och banksystem, med likvärdiga villkor för män och kvinnor.
          </note>
          <note n="a53b27bf">
            Jag försäkrar, Ingbritt Irhammar, att jag har ett gott öga till
            detta med hur kvinnolånen utvecklas och att jag noga skall bevaka
            detta.
          </note>
          <note n="fc59dc26">
            Anf. 73 INGBRITT IRHAMMAR (c) replik
          </note>
          <note n="297a2253">
            Herr talman! Det var lugnande besked på den punkten.
          </note>
          <note n="1f93e8f9">
            Jag går nu vidare till frågan om förkortad arbetstid. Ett mål
            som också finns med i Centerns program är nämligen att på sikt
            nå en förkortad arbetstid -
          </note>
          <note n="3ced521a">
            30 timmars arbetsvecka, med utrymme för sex timmars arbetsdag
            och också för andra möjligheter.
          </note>
          <note n="57582ac4">
            För att få ett mera jämställt samhälle är det helt klart att
            vi bör skapa sådana förutsättningar att både män och kvinnor bättre
            kan dela ansvaret i hemmet.
          </note>
          <note n="e08deeae">
            En mycket viktig väg är den förkortade arbetstiden.
          </note>
          <note n="2fc259ac">
            Som jag ser detta är allt att vinna på en arbetstidsförkortning.
            Dels kan man vinna ökad jämställdhet -
          </note>
          <note n="ea5dd642">
            både man och kvinna kan få tid till arbete, hem och familj -
            dels kan det bli minskade arbetsskador. Det har ju visat sig att
            arbetsskadorna ökar ju längre tid på dagen vi arbetar. Vidare
            ger en arbetstidsförkortning minskad stress och ökad harmoni.
            Dessutom kan det bli minskad inflation. Om en del av lönekraven
            byts mot förkortad arbetstid kan vi uppnå nivåer som är mera genomsnittliga
            i Europa i dag. I dag är Sverige ett av de länder som ligger sämst
            till. Grekland, Turkiet, Luxemburg och Sverige ligger nämligen
            sämst till när det gäller lång arbetsdag och lång arbetsvecka.
          </note>
          <note n="8861b736">
            Som jag ser detta finns det alltså väldigt mycket att vinna på
            förkortad arbetstid. Jag är förvånad över det som står i tidningsartiklar
            i dag, nämligen att
          </note>
          <note n="3b4fef92">
            Mona Sahlin inte tycks vara intresserad av det här.
          </note>
          <note n="8c1d588b">
            Anf. 74 Statsrådet MONA SAHLIN (s)
          </note>
          <note n="823c2d23">
            Herr talman! Ingbritt Irhammar, om man skall jämföra arbetstider
            får man faktiskt jämföra med sådant som man över huvud taget kan
            jämföra med.
          </note>
          <note n="485ec81d">
            Man kan inte jämföra med länder som inte har samma föräldraledighet,
            pensionsmöjligheter, semestermöjligheter och studiemöjligheter
            och bara titta på det som papperet är arbetsdagens längd. Då blir
            inte debatten om arbetstiden och om möjligheterna för män och
            kvinnor speciellt seriös.
          </note>
          <note n="e04b067b">
            Jag har två prioriteringar i dag. Den första gäller deltidsarbetslösheten,
            som är en skam och som måste bort. Det handlar alltså om att ge
            kvinnor rätt att gå upp i arbetstid när så önskas. Den andra prioriteringen
            är att få upp tillväxten, så att vi kan få fram jobb samt resurser
            till sjukvård och utbildning och till att höja kvinnors löner.
            Därefter kommer för mig diskussioner om en eventuell generell
            arbetstidsförkortning. Det är den ordningen jag ser när det gäller
            dagens stora kamp för kvinnors möjligheter till jobb och försörjning.
            Bort alltså med deltidsarbetslösheten och upp med tillväxten,
            så att vi kan försvara den offentliga vård och omsorg som trots
            allt är nyckeln till jämställdheten i vårt land.
          </note>
          <note n="3aa7a649">
            Anf. 75 KARIN PILSÄTER (fp) replik
          </note>
          <note n="9f35fc69">
            Herr talman! Det är verkligen bra att statsrådet
          </note>
          <note n="d8f5fd73">
            Sahlin framhåller att det i allra högsta grad är ett kvinnointresse
            och ett jämställdhetsintresse att få ordning på ekonomin.
          </note>
          <note n="6bcbf4b7">
            Som varje ansvarsfull husmor vet kan man i längden inte göra
            av med mera pengar än man har i portmonnän. Precis samma sak gäller
            i stat och kommun, men där är det fler nollor med i summorna.
          </note>
          <note n="5857d047">
            Det är välgörande att höra andra politiker här.
          </note>
          <note n="91c76277">
            Som någon 80-talsblondie pratar man ju på om att man skall göra
            av med pengar som man inte har och rekvirera från maken för att
            gå ut och shoppa. Men om nu Blondie i stället har kunnat bli småföretagare
            skall vi väl alla kunna kasta loss och med ansvar se på ekonomin.
          </note>
          <note n="afee0baa">
            Jag vill i stället ställa frågan till Mona Sahlin: Om det nu
            är så att main streaming, att få in jämställdhetsaspekten i det
            ordinarie, är en av ledstjärnorna, när blir Göran Persson, Carl
            Tham, Anders Sundström och kompani "mainstreamade" och börjar
            beakta jämställdhetsaspekter i sitt arbete?
          </note>
          <note n="9aaecfc3">
            Anf. 76 Statsrådet MONA SAHLIN (s)
          </note>
          <note n="1eb4bcb6">
            Herr talman! När blir alla regeringsledamöter
          </note>
          <note n="93c54797">
            "mainstreamade" frågade Karin Pilsäter. Ibland när jag har fått
            frågan om vilken som är min största vision om hur regeringsarbetet
            skall se ut har beskrivningen varit att finansminister Göran Persson
            är den största feministiska förespråkaren vi har i landet. Det
            är nog en bit kvar. Problemet finns ju inte bara i vår regering,
            utan också i den förra och i den förrförra. Det är alldeles för
            lätt när man har en jämställdhetsminister att säga att det får
            Mona lösa, eller det får Bengt lösa eller det får Anita lösa.
          </note>
          <note n="243818a0">
            Jag kan i dag inte svara annat än att main streaming för mig
            handlar om att trycka ut ansvaret på varje minister, generaldirektör
            och utskottsordförande, så att jämställdhet blir en fråga som
            alla tar lika seriöst på som jag tror att vi gör som sitter här
            i kammaren i dag.
          </note>
          <note n="89e65334">
            Anf. 77 KARIN PILSÄTER (fp) replik
          </note>
          <note n="48c49ba3">
            Herr talman! Det är en bra och viktig vision och jag hoppas att
            Mona Sahlin får möjligheten att se till att vi kommer fram en
            bit på den vägen. En mycket viktig del av jämställdhetsarbetet
            är ju också att se till att kvinnor får samma möjligheter som
            män när det gäller att förverkliga sig själva, sina idéer och
            sin entreprenörsanda som företagare och som anställda.
          </note>
          <note n="786f4aab">
            Det gäller också att kunna säga till chefen: Du, jag tar och
            börjar på ett annat ställe om ni inte skärper er.
          </note>
          <note n="5ced741b">
            Jag skulle vilja ställa samma fråga till Mona Sahlin som tre
            ledande företrädare för Stockholms stad har gjort i en debattartikel.
            De tre kvinnliga borgarråden säger att deras viktigaste krav på
            en ny partiledare för socialdemokratin är att han eller hon driver
            på en fortsatt utveckling och förnyelse av den offentliga sektorn.
            Det handlar om att våga främja privata alternativ. De har många
            bra argument för detta. Jag skulle vilja ställa samma fråga som
            de till Mona Sahlin: Vad är svaret på frågan?
          </note>
          <note n="23df082a">
            Anf. 78 Statsrådet MONA SAHLIN (s)
          </note>
          <note n="7ba83a1f">
            Herr talman! Jag vet inte om frågeställaren ställer en fråga
            till en eventuellt blivande partiledare eller till jämställdhetsminstern.
            Det är en litet märklig ingång i debatten. Jag står här som Mona
            Sahlin, ansvarig för jämställdhetsfrågorna i regeringen. Jag måste
            säga att det finns oändligt många frågor som jag i dag prioriterar
            högre för jämställdhetens skull än en diskussion om hur valfriheten
            i den offentliga sektorn skulle påverka kvinnors möjligheter.
            I dag handlar det om de frågor som jag har nämnt: rätten till
            ett arbete, möjligheten att försvara den offentliga sektorn och
            möjligheten att få skattemoralen att vara så tydlig att medborgarna
            också i fortsättningen vill bidra till att bekosta vår gemensamma,
            fina offentliga sektor. Det handlar om deltidsarbetslösheten.
            Det handlar om makt och inflytande.
          </note>
          <note n="65fec949">
            Vill Karin Pilsäter fråga mig om partiledarskap, kan också hon
            skriva en debattartikel, så skall jag svara på den.
          </note>
          <note n="6cd85394">
            Anf. 79 ULF MELIN (m) replik
          </note>
          <note n="8e1b1c54">
            Herr talman! Jag håller med Mona Sahlin på en punkt som jag tycker
            är viktig att framhålla. Det gäller det hon sade om det manliga
            våldet. Det är en oerhört viktig fråga. Jag hoppas man inte glömmer
            bort att man inte bara skall tala om det fysiska våldet, utan
            också om det psykiska våldet.
          </note>
          <note n="ab5d3c31">
            Sedan till det här med offentlig sektor och kvinnors arbetsmarknad.
            Många väljare, framför allt kvinnliga, flyr i dag Socialdemokraterna.
            Det beror på att ni lovade en sak före valrörelsen och gör något
            helt annat efter den. Ni kritiserade de borgerliga partierna för
            att vi minskade på resurserna till den offentliga sektorn, vilket
            gjorde att människor friställdes. Detta var nödvändigt, eftersom
            kakan var för stor. Men ni fortsätter ju på samma linje! Det var
            i det perspektivet som jag talade om att man måste bredda arbetsmarknaden.
          </note>
          <note n="1346e9c9">
            Det måste väl ändå bekymra Mona Sahlin att det just i den offentliga
            sektorn, som vi måste minska ned, finns så pass många anställda
            som är kvinnor?
          </note>
          <note n="53f3ec39">
            Jag är förvånad över att Mona Sahlin inte är bekymrad över detta.
            Det var därför som jag sade i mitt anförande att det är viktigt
            att man breddar arbetsmarknaden. Då är utbildningen viktig. Vi
            skall ha fler flickor som läser exempelvis naturvetenskapliga
            och tekniska ämnen, därför att där finns det en framtida arbetsmarknad.
          </note>
          <note n="711d67f7">
            Jag håller med om att den offentliga sektorn är segregerad. Vi
            måste exempelvis, som jag också nämnde, ha fler manliga lärare,
            framför allt i grundskolan. Det är inte bra att ungdomarna bara
            möter det ena könet, utan vi behöver både kvinnliga och manliga
            lärare.
          </note>
          <note n="41fa6503">
            Anf. 80 Statsrådet MONA SAHLIN (s)
          </note>
          <note n="dd8bf7f3">
            Herr talman! Det som Ulf Melin m.fl. ständigt bär fram, att det
            vi nu gör bara är att fullfölja vad den förra regeringen gjorde
            när det gäller synen på kommunerna, är en myt. Det är inte sant.
            Vad den borgerliga regeringen gjorde var bl.a. att sänka skatter,
            och för att bekosta detta drog man in miljardbelopp från kommuner
            och landsting. Ni har alltid tyckt att den offentliga sektorn
            är för stor och för dyr oavsett hur statens ekonomi har sett ut.
            Det gör ni av ideologiska skäl. Det är en oerhörd skillnad jämfört
            med den syn jag här har försökt förmedla.
          </note>
          <note n="7b225e52">
            Vi var ärliga och sade att vi i valet mellan att klara verksamheten
            och att klara transfereringarna just för den offentliga sektorns
            skull drog ned på transfereringssystemen. Det sade vi före valet.
          </note>
          <note n="4f5a9f8e">
            Återigen: Om man säger att den könsuppdelade arbetsmarknaden
            är ett problem och utgår från att det då är kvinnorna som måste
            bredda sin arbetsmarknad, så menar man egentligen bara, Ulf Melin,
            att den offentliga sektorn skall göras mindre. Kom inte och låtsas
            att det i sig är en kamp för kvinnorna!
          </note>
          <note n="a7064c16">
            Jag och socialdemokratin utgår från hur vi skall få in fler män
            i barnomsorgen och hur fler kvinnor skall få möjlighet att både
            få jobb och göra karriär inom företagandet eller inom industrin.
            Det är något helt annat.
          </note>
          <note n="d156e641">
            Anf. 81 ULF MELIN (m) replik
          </note>
          <note n="90ecf60d">
            Herr talman! Man kan kalla det jag sade för en myt om man så
            vill, men faktum kvarstår. Ni sade en sak före valet och ni gör
            något helt annat efter det när det gäller indragningar i den offentliga
            sektorn. Jag delar uppfattningen att vi har olika syn på den offentliga
            sektorns roll. Jag vill ha, och hälsar med tillfredsställelse,
            mer valfrihet. Jag vill ha fler alternativ inom exempelvis sjukvård,
            omsorg och skola. Det tror jag är bra för utvecklingen. Jag tror
            framför allt att det är bra när det gäller att locka fler män
            till de här sektorerna. Men det är naturligtvis också bra för
            kvinnorna eftersom de får en bättre möjlighet att få nya befattningar
            osv. Det kan gälla att starta eget, men det kan också gälla att
            välja arbetsgivare.
          </note>
          <note n="f921c6c6">
            Sedan gäller det detta med att bredda kvinnors kunskap och kompetens
            så att de kan komma in på flera områden. Statsministern talade
            i regeringsförklaringen om vikten av att vi får fler små och medelstora,
            att det är där som framtiden ligger. Inom parentes så tycker jag
            att jag det är ganska märkligt, om vi nu är överens om detta,
            att man höjer arbetsgivaravgifterna. Det tror jag inte skapar
            fler jobb. Den framtida arbetsmarknaden - därom är vi uppenbarligen
            överens, om man läser i regeringsdeklarationen -
          </note>
          <note n="8985190a">
            finns i de små och medelstora företagen. Där behövs det naturligtvis
            fler kvinnor, men då måste man kanske se över hur framför allt
            flickor i det här fallet väljer.
          </note>
          <note n="6736f4e7">
            Vi är helt överens om att det behövs fler män inom vårdsektorn
            - framför allt på de lägre nivåerna.
          </note>
          <note n="507057f1">
            De behövs alltså inte bara på chefsbefattningarna. Där är ju
            männen dominerande oavsett sektor.
          </note>
          <note n="6d63258f">
            Anf. 82 Statsrådet MONA SAHLIN (s)
          </note>
          <note n="de13670c">
            Herr talman! Man skall nog vara väldigt tydlig här. När vi talar
            om den framtida arbetsmarknaden för kvinnor, så låter det alltid
            på moderaterna, också på
          </note>
          <note n="aab15721">
            Ulf Melin, som om alla kvinnojobb i framtiden kommer att finnas
            på den privata arbetsmarknaden. Både
          </note>
          <note n="b91ce3f6">
            Ulf Melin och jag vet ju att det inte är sant. Många av de nya
            jobb som nu växer fram kommer, hoppas vi, att bli till i små och
            medelstora företag, och vi hoppas att både kvinnor och män kommer
            att driva de företagen. Men också för många år framåt kommer den
            stora, fina offentliga sektorn att vara den kanske allra viktigaste
            delen i kvinnors framtida arbetsmarknad.
          </note>
          <note n="dad52817">
            Det är där vi skiljer oss oerhört mycket åt, om man anser att
            detta är ett problem eller något man med glädje vill försvara.
          </note>
          <note n="09265b3a">
            När Ulf Melin säger valfrihet vill jag bara säga att jag tycker
            att en typ av valfrihet är viktigare än någon annan. Det är att
            inte några av våra döttrar skall behöva fråga sig: Skall jag bli
            mamma eller skall jag skaffa jobb och utbildning? Kvinnorna i
            Sverige har sluppit ställa sig den frågan, därför att vi har byggt
            upp en generell välfärd och en fin offentlig sektor.
          </note>
          <note n="4518d007">
            Ute i Europa däremot tvingas många kvinnor i dag att välja mellan
            att bli mamma och att skaffa jobb. De börjar nu få debatten om
            hur de skall bygga upp en gemensam sektor, så att också kvinnor
            kan vara både mammor och ha ett arbete. Den valfrihetsfrågan tror
            jag är framtiden för kvinnor och jämställdheten.
          </note>
          <note n="2ea9bc0d">
            Anf. 83 BJÖRN SAMUELSON (v) replik
          </note>
          <note n="044f0363">
            Herr talman! Efter att ha hört Mona Sahlins replikskifte med
            Karin Pilsäter om mainstreaming, skulle jag vilja viska en sak
            till Mona Sahlin: Ge
          </note>
          <note n="3beffef6">
            Göran Persson boken Pippi Långstrump i julklapp!
          </note>
          <note n="52fc749b">
            Som pappa till två underbara tonåriga döttrar vill jag hävda,
            liksom man sade på konferensen i Peking, att bristen på resurser
            inte får vara en förevändning för att man skall slippa jämställdhet.
            Jämställdhet får vi skapa inom ramen och genom omfördelning av
            de resurser vi har.
          </note>
          <note n="7b05bcac">
            Oavsett kvinnors arbete behöver barn och äldre tas om hand. Kvinnor
            som förvärvsarbetar i privata sektorn behöver barnomsorg, män
            som arbetar i privat sektor behöver äldreomsorg, någon som tar
            hand om deras gamla föräldrar. Detta är arbetsuppgifter som måste
            lösas.
          </note>
          <note n="2dc2db00">
            Då undrar jag om regeringen och jämställdhetsministern är beredd
            att verka för en modern syn på och en utveckling av ekonomiska
            system som lägger stor vikt vid samspelet, sammanhanget och beroendet
            mellan offentlig och privat sektor, som i sig innehåller viktiga
            naturliga beståndsdelar som jämställdheten, miljön, kulturen och
            utbildningen. Kommer regeringens arbete med t.ex. tillväxtpropositionen
            och den kommande forskningspolitiska propositionen att ta upp
            sådana här problem?
          </note>
          <note n="593a7581">
            Jag har en känsla av att vi lever i ett stenåldersgammalt mansdominerat
            ekonomiskt system som inte gagnar det jämställdhetsarbete och
            den jämställdhet som vi vill ha och som skall ha sin mylla inom
            alla politikens delområden.
          </note>
          <note n="6239f607">
            Anf. 84 Statsrådet MONA SAHLIN (s)
          </note>
          <note n="ed57964d">
            Herr talman! Det är inte så lätt att förstå när det uttrycks
            så här kort vad Björn Samuelson konkret menar med en modern syn
            på sambandet mellan offentlig sektor och näringsliv. Men om han
            avser att i både ideologiska beskrivningar och bevisföring mycket
            tydligare framhålla hur också näringslivet är helt beroende av
            en fungerande barnomsorg, hur t.ex.
          </note>
          <note n="f92b2d96">
            tillväxten i företagen är helt beroende av hur kvaliteten är
            inom utbildningsväsendet, instämmer jag helt och fullt. Det är
            också ett viktigt resonemang för tillväxtpropositionen.
          </note>
          <note n="e66c6cc3">
            Anf. 85 BJÖRN SAMUELSON (v) replik
          </note>
          <note n="a616a400">
            Herr talman! Jag menar alltså att man måste tydliggöra samspelet
            mellan och beroendet av varandra inom ett ekonomiskt system. Jag
            vill att vi i den politiska debatten skall komma bort ifrån att
            dela upp i närande och tärande sektorer. Vi lever i ett mer komplicerat
            och sammanhållet ekonomiskt, politiskt, socialt och kulturellt
            system i dag.
          </note>
          <note n="5cb5de5f">
            Här har inte den ekonomiska vetenskapen och kunskapen hängt med
            riktigt ordentligt. Det vill jag bestämt hävda när jag t.ex. tittar
            tillbaka på vad som hände under 80-talet.
          </note>
          <note n="319e0a69">
            Herr talman! Mona Sahlin tog upp fem olika punkter. Jag ser inget
            hinder för att vi i Vänsterpartiet skall kunna samarbeta när det
            gäller de jämställdhetspunkterna.
          </note>
          <note n="8ceef980">
            Jag vill till sist betona en av de punkter som ministern tog
            upp, den gäller kvinnovåldet. Jag har länge funderat på varför
            det har varit en kvinnopolitisk fråga, det berör ju oss män och
            vår uppväxt i allra högsta grad.
          </note>
          <note n="8c27397e">
            Anf. 86 INGRID NÄSLUND (kds) replik
          </note>
          <note n="a7936c62">
            Herr talman! Jag vill först påpeka att jag är helt på det klara
            med att det är olagligt att ge olika lön för likvärdigt arbete.
            Men jämställdhetsminister Mona
          </note>
          <note n="97c3fcc6">
            Sahlin skulle väl ändå inte vilja påstå att alla dessa kvinnor,
            som i offentlig sektor går för en skamligt låg lön, inte skulle
            utföra ett arbete som är likvärdigt med det som görs av alla de
            bättre betalda män som befinner sig på andra områden. Det kan
            jag ändå inte tro.
          </note>
          <note n="651dad92">
            När det gäller det minskade utrymmet för kommunerna förhåller
            det sig faktiskt på det sättet att de nedskärningar som har gjorts
            i kommunerna av den här regeringen är i storleksordningen tre
            fyra gånger större än de som gjordes av den förra regeringen.
            Det är just därför som kommunerna nu har ett så dåligt löneutrymme
            att de kvinnor som befinner sig i den offentliga sektorn får kämpa
            med näbbar och klor för att få en bättre lönenivå.
          </note>
          <note n="675d7f0f">
            Det är i det sammanhanget jag vill höra jämställdhetsministerns
            vision om när dessa kvinnor skall få löneutrymme.
          </note>
          <note n="5148278d">
            Under den förra socialdemokratiska regeringen var jämställdhetsministern
            arbetsmarknadsminister.
          </note>
          <note n="80ba27f4">
            Då fanns det trots goda ekonomiska förutsättningar inte heller
            möjlighet att ge dessa grupper ett lyft. När kommer deras tur?
          </note>
          <note n="1e5366aa">
            Anf. 87 Statsrådet MONA SAHLIN (s)
          </note>
          <note n="c97a7b85">
            Herr talman! Jag skall försöka uttrycka mig milt, för jag sitter
            här och blir ganska upprörd, både över tonen och över insinuationerna
            som en representant för kds lägger fram när vi står mitt uppe
            i en mycket stor och djup konflikt på arbetsmarknaden. Menar hon
            på allvar att en minister skulle stå och säga: Det skall vara
            x kronor i löneökningar? Vill hon att vi skall sitta här i riksdagen
            och bestämma hur lönerna skall läggas ut?
          </note>
          <note n="9955d8b5">
            Vi har en mycket principiell uppfattning, som jag hoppas att
            vi är överens om. Det är att många kvinnors arbete i dag är mycket
            lågt värderat, både om man ser till vad de faktiskt gör och till
            det faktiska ansvar som jobben handlar om.
          </note>
          <note n="eb36f7f5">
            Det jag försökte beskriva i mitt korta anförande var hur jämställdhetslagen
            nu för första gången kan vara en möjlighet för dem. Nu säger man
            lika lön för likvärdigt arbete. Redan under det här året prövas
            faktiskt i arbetsdomstolen de första fallen, som tillsammans med
            förslag om grupptalan, vilket regeringen återkommer till, kommer
            att förändra villkoren för många kvinnor.
          </note>
          <note n="94a05bcf">
            Men Ingrid Näslund ställer frågor till en regering som har sagt
            både i dag och många gånger tidigare att om vi icke får i gång
            tillväxten, om vi icke bestämmer oss för att det är kvinnorna,
            vården och omsorgen som skall få del av det som nu måste växa
            i ekonomin, kommer vi aldrig att klara vare sig kvinnornas löner
            eller något annat jämställdhetsområde, som faktiskt kostar mer
            resurser än vi har i dag. Det är en större hjälp, också för Kommunals
            kvinnor, än att stå här mitt i avtalsrörelsen och låtsas att jag
            skulle lägga mig i den. Det tycker jag är litet fräckt.
          </note>
          <note n="6256a7d3">
            Anf. 88 INGRID NÄSLUND (kds) replik
          </note>
          <note n="fb570a59">
            Herr talman! Nej, jag har ingalunda bett jämställdhetsministern
            att lägga sig i den pågående avtalsrörelsen. Det jag har efterlyst
            är visioner för framtiden. När det gäller att få ordning på statsfinanserna
            har vi precis samma uppfattning.
          </note>
          <note n="a654f198">
            Frågan är om vi inte på något sätt kan komma fram till en annan
            uppfattning än att det hela tiden skall vara dessa sämst betalda
            kvinnor som skall betala för saneringen av ekonomin. Här har vi
            den absolut främsta jämställdhetsfrågan, enligt mitt sätt att
            se. Där skulle jag vilja se litet mer påtagliga visioner från
            jämställdhetsministerns sida.
          </note>
          <note n="6943060a">
            Anf. 89 Statsrådet MONA SAHLIN (s)
          </note>
          <note n="d222ebe8">
            Herr talman! Här talade en representant för ett parti som under
            tre år i regeringsställning inte använde några politiska möjligheter
            för detta, utan i stället tyckte att det var viktigare att sänka
            förmögenhetsskatter eller sänka kapitalskatter. Det tycker jag
            är ett väl kortsiktigt tänkande och uttryckssätt här i riksdagens
            kammare.
          </note>
          <note n="09d47a36">
            Visionerna är ju det vi pratar om här i dag. Det skall vara halva
            makten och hela lönen. Man skall ha lika lön för likvärdigt arbete.
            Både kvinnor och män skall kunna leva som likvärdiga och värdiga
            föräldrar, med lika rätt och möjligheter till både förvärvsarbete
            och föräldraskap. Vi skall ha en gemensam offentlig sektor och
            ett generellt välfärdssystem som utjämnar de ekonomiska ojämlikheterna
            mellan män och kvinnor.
          </note>
          <note n="916f652d">
            Det är mina visioner. Får vi inte upp tillväxten och dessutom
            inte vågar och orkar vara ärliga när vi skall använda resurserna,
            då hjälper vi inte heller de kvinnor inom offentlig sektor som
            i dag har mycket låga löner och mycket hårda villkor.
          </note>
          <note n="1da6c127">
            Anf. 90 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="78191b3e">
            Herr talman! Jag skulle vilja höra litet grand vad jämställdhetsministern
            har för framtidsvision i fråga om vårt samhälle. Kommer det att
            finnas jobb åt alla
          </note>
          <note n="74abbcf8">
            40 timmar per vecka? Jag läste i en artikel i dagens tidning
            om att kvinnor måste lära om. Jämställdhetsministern har talat
            att kvinnor vars kontorsjobb hade ersatts av datorer skulle lära
            sig något nytt. Vi kunde se på TV hur man kunde ersätta dem som
            sorterar post med nya sorteringsmaskiner. Vi kan se att arbetstillfällena
            krymper på område efter område till följd av teknisk utrustning.
            Jag säger inte att det finns någon som helst anledning att man
            skall göra jobb som maskiner kan göra. Frågan är hur man skall
            klara det här med jobb åt alla om man, som enligt jämställdhetsministern,
            absolut inte har råd med arbetstidsförkortning. Jag menar att
            vi i samhället inte har råd med den arbetslöshet som vi har i
            dag därför att den kostar mycket pengar. Den kostar i form av
            socialt lidande, och det gör att människor faktiskt mår dåligt.
            Det börjar bli dags att dela på jobben och naturligtvis också
            satsa på vuxenutbildning.
          </note>
          <note n="3554897c">
            Jag vill också fråga om svuxa-bidraget. Kan jämställdhetsministern
            tänka sig att man inför det som ett behovsprövat bidrag för de
            kvinnor med barn som i dag inte klarar av att fullfölja sina studier
            på grund av att bidraget försvann och som sitter med stora skulder?
            De har lånat till sin utbildning och riskerar därmed att hamna
            i fällan att de aldrig får något nytt jobb, de kan inte betala
            tillbaka sina lån. Det skall finansieras hos staten. Jag tycker
            att denna fråga är viktig.
          </note>
          <note n="c0d9c252">
            Anf. 91 Statsrådet MONA SAHLIN (s)
          </note>
          <note n="e1b10a42">
            Herr talman! Jag försökte utveckla min syn på arbetstiderna här
            nu, och jag har gjort det flera gånger tidigare under året. Jag
            är övertygad om att många av oss medborgare, inte minst kvinnor
            och även de flesta män, kommer att värdera tid alltmer, tid till
            barn, tid till sig själv, tid till att bara finnas och leva.
          </note>
          <note n="e12f6a58">
            När det gäller arbetstiderna ser jag däremot att den stora förändringen
            är att låta arbetstiderna följa med i livets olika skeenden, beroende
            på om vi har barn, hur stora de är, hur livet är för övrigt, i
            stället för att försöka trycka in - som principen har varit hittills
            - livet i fasta stela arbetstidsregler. Det är min vision när
            det gäller arbetstiderna.
          </note>
          <note n="5ee185f7">
            Jag vill upprepa: Om någon frågar mig vad den viktigaste arbetstidsfrågan
            är i dag, svarar jag att det är att hjälpa de 120 000 eller 130
            000 deltidsarbetslösa som inget hellre vill än att gå upp i tid.
            Det är den fråga som jag i dag prioriterar mer än något annat.
          </note>
          <note n="7adaffe4">
            Vad gäller svuxa-bidraget ser regeringen nu över framför allt
            de ensamstående föräldrarnas ekonomiska situation både när de
            studerar och när de arbetar.
          </note>
          <note n="fbb6ee82">
            Regeringen kommer mycket skyndsamt att återkomma till riksdagen
            med förslag. Det berör både komvux, studiestödsområdet och familjestödet.
            Det gäller en av de mest utsatta grupperna i dag. Till den frågan
            återkommer vi skyndsamt.
          </note>
          <note n="cfce5574">
            Anf. 92 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="b1d2ef96">
            Herr talman! Jag tackar först för svaret om att svuxa i alla
            fall utreds just nu. Det är en mycket bekymmersam situation för
            många kvinnor.
          </note>
          <note n="c4b996f2">
            Jag är litet förundrad över svaret hur vi i framtiden skulle
            prioritera vår tid. Det skulle bli mer viktigt för oss att ha
            tid att vara med våra barn osv. Men det är precis det som dessa
            deltidsarbetslösa kvinnor har gjort. Det är därför de sitter i
            den fälla som de hamnat i. Man har inte följt upp det med att
            se till att a-kassa och annat liknande gäller för att de skall
            kunna stämpla upp till heltid. Man sitter konstant kvar på sin
            deltid. Det beror just på att de prioriterade sina barn före ett
            heltidsjobb. Med den risken vågar naturligtvis ingen använda sig
            av möjligheten att prioritera barnen om man har ett jobb. Den
            trenden ser vi väldigt tydligt nu.
          </note>
          <note n="4d93646d">
            De som har jobb är otroligt rädda om dem. De jobbar ofta mer
            än heltid för att tillfredsställa arbetsgivaren och se till att
            de gör ett bra jobb. De som står utanför arbetsmarknaden mår dåligt
            därför att de inte kommer åt några jobb. Barnen hamnar i någon
            sorts mellanklass: De föräldrar som är hemma för att de inte har
            jobb orkar inte riktigt med sina barn, och de som har jobb jobbar
            så mycket att de inte hinner med sina barn.
          </note>
          <note n="92db1f75">
            Den här situationen tycker jag är ohållbar på sikt.
          </note>
          <note n="39766474">
            Vi måste faktiskt, som jag ser det, dela på jobben, för i det
            kommande samhället kan det inte finnas 40 timmars jobb till alla.
            Då kan vi inte skapa det tvåtredjedelssamhälle som vi i rasande
            takt är på väg mot just nu: En stor grupp människor som är lågutbildade
            och har låga löner hamnar utanför arbetsmarknaden därför att deras
            jobb rationaliseras bort. De har ingen möjlighet att komma in
            därför att de inte har någon studietradition osv.
          </note>
          <note n="6b069261">
            En utredning i somras visade ganska tydligt att det var traditionen
            och den ort man bodde på som avgjorde om man gick vidare i sina
            studier. Det är också något som borde ses över och faktiskt borde
            satsas ordentligt på: att man kan vidareutbilda sig flera gånger
            under livstiden.
          </note>
          <note n="c38bf84a">
            Anf. 93 Statsrådet MONA SAHLIN (s)
          </note>
          <note n="4898b076">
            Herr talman! Låt mig bara säga något om deltiden och a-kassan
            som Marianne Samuelsson nu tog upp.
          </note>
          <note n="572bf7bc">
            Om man hårdrar mycket kan man säga att vi under senare år haft
            en utveckling där arbetsgivaren vägrar att tillgodose dessa kvinnors
            intresse och låta dem gå upp i tid. Staten har då gått emellan
            och betalat detta via a-kassan, vilket bara har konserverat deltidsarbetslösheten
            och låtit den växa mer och mer.
          </note>
          <note n="8e9c7971">
            Den linje som är den enda möjliga för att verkligen i grunden
            förändra dessa kvinnors situation är att via antingen avtal eller
            lagstiftning tvinga fram en förändrad arbetsorganisation i de
            företag och branscher som vi nu talar om. Det är handel, det är
            kontor, det är Posten, det är statens område och det är kommuner
            och landsting. Det är den vägen regeringen nu har valt att slå
            in på när det gäller deltidsarbetslösheten, just för att inte
            kvinnorna skall tvingas betala detta själva och bära den bördan.
            Staten skall gå emellan eftersom arbetsgivaren vägrar att organisera
            arbetet så att också kvinnor har en plats. Det är den lösningen
            jag tror mest på.
          </note>
          <note n="fd04a6c6">
            Även om jag tror på att arbetstiden kommer att förändras oerhört
            mycket de år vi har framför oss, vill jag varna för uttrycket
            "dela på jobben". Det kan lätt låta som om vi som har jobb i dag
            redan har alla framtidens jobb, så det är dem vi måste dela på.
            Den stora visionen är väl hur man skall passa ihop den halva miljon
            människor som i dag står utanför arbetsmarknaden med alla arbetsuppgifter
            vi ser behöver utföras, i stället för att konservera den arbetsmarknad
            vi har i dag. Det är min grundläggande syn på det uttryck som
            Marianne Samuelsson ofta använder: att "dela på jobben". Det tror
            jag är en konserverande syn, inte minst för kvinnorna.
          </note>
          <note n="1f5702cd">
            Anf. 94 INGER SEGELSTRÖM (s)
          </note>
          <note n="b368d0e5">
            Herr talman! Jag vill börja med att tacka Ulf Melin och Björn
            Samuelson för deras inlägg.
          </note>
          <note n="80533c09">
            Att vara världens mest jämställda parlament förpliktar. Under
            mitt första riksdagsår har det mesta av arbetet inriktats på att
            få ekonomin i balans. Det har varit svårt många gånger, speciellt
            för oss som företräder kvinnorna, men det har varit nödvändigt.
            Om vi inte har en ekonomi i balans har vi heller inte utrymme
            för välfärd, framtida reformer och en jämställdhetspolitik värdig
            Sverige.
          </note>
          <note n="62433689">
            Detta gäller oavsett om det handlar om fördelningen av resurser
            till kommuner och landsting för arbetsmarknadsåtgärder, utbildning
            och kompetenshöjning, för en infrastruktur där Agenda 21 och miljökraven
            kommer med från början i beslutsfattandet eller för åtgärder i
            ett integrerat samhälle, där de nya och de gamla svenskarna lever
            i samma områden och där vi löser problemet med våldet i samhället
            lokalt och tillsammans.
          </note>
          <note n="599d5757">
            Detta med varannan kvinna i regeringen har gett oss möjlighet
            att driva kvinnoperspektivet tidigare, redan när propositioner
            bereds.
          </note>
          <note n="ec46bc5e">
            Några av riksdagens ledamöter säger kanske att det väl inte kan
            vara så illa att alla frågor inom politiken är jämställdhetsfrågor.
            Det är naturligtvis rätt, men om jag systematiskt skulle gå igenom
            riksdagens hela dagordning skulle många frågor vara särskilt intressanta
            för riksdagens kvinnor.
          </note>
          <note n="d0aae888">
            Jag skall nämna några sådana områden som vi kommer att behandla
            i riksdagen och som står på politikens dagordning.
          </note>
          <note n="af4f3f8e">
            För det första: Det gäller kvinnors arbete.
          </note>
          <note n="42a5fb93">
            Kommer Kommunals kvinnor att behöva strejka vid varje avtalsförhandling
            i framtiden för högre löner, eller kommer vi att våga diskutera
            den strukturella kris som den offentliga sektorn befinner sig
            i där arbetsvärdering, heltidsarbete och en arbetstidsförkortning
            är några förslag som skulle kunna göra att dagens lågavlönade
            kvinnor i framtiden fick både en lön att leva på och också en
            pension som de kan försörja sig på som gamla.
          </note>
          <note n="5bc376c1">
            Framtidens välfärd är beroende på om vi tar kvinnornas framtida
            arbetsmarknadsproblem på allvar.
          </note>
          <note n="72006d03">
            Den frågan kommer att diskuteras mera senare.
          </note>
          <note n="c9fb1088">
            För det andra: Det gäller tillväxtpropositionen som kommer inom
            kort.
          </note>
          <note n="f1c03668">
            Kommer de frågor som berör kvinnors dubbla lojalitet till offentliga
            sektorn som arbetsgivare och till vård och omsorg att behandlas?
            Kommer ett långsiktigt mål att föras fram om var de nya arbetena
            finns, speciellt för kvinnorna?
          </note>
          <note n="251c77a7">
            Hur kan välfärden utvecklas lika och rättvist i framtiden? Kommer
            en utvärdering av privatiseringar och nya verksamhetsformer att
            presenteras?
          </note>
          <note n="6644880d">
            För det tredje: Hur klarar dagens kvinnor inflytande- och maktfrågorna
            i samhället?
          </note>
          <note n="32b532f2">
            Klarar riksdagen att i fortsättningen driva igenom varannan man
            i alla styrelser och nämnder?
          </note>
          <note n="ed760934">
            Klarar riksdagen att ställa krav på att statligt finansierade
            tjänster skall vara lika tillgängliga för kvinnor som för män?
            Jag tänker då naturligtvis på universiteten och högskolorna där
            man fortfarande verkar tro att kvinnor inte har rätt kompetens
            inom den akademiska världen. Är vi i riksdagen beredda att ta
            steg två i nästa budget?
          </note>
          <note n="80d2579e">
            Hur utvärderar riksdagen sitt arbete ur ett jämställdhetsperspektiv?
            Kommer väljarna att få se något resultat?
          </note>
          <note n="1299060c">
            Jag har försökt att få en sammanställning över de beslut som
            berör kvinnor och män särskilt. Det svar jag har fått är att sådana
            sammanställningar gör departementen var för sig. Det kommer inte
            våra väljare att godta, och inte jag heller.
          </note>
          <note n="80be5fe7">
            För det fjärde: En av de viktigaste miljöfrågor som kommer att
            diskuteras i riksdagen under det närmaste året är energin. Här
            vet jag att de politiska kvinnorna kommer att ta ett stort ansvar
            när Energikommissionens förslag föreligger.
          </note>
          <note n="6a29ff5a">
            För det femte: Kvinnorna i riksdagen har till och från samarbetat
            i olika frågor, har det berättats för mig som kom hit först för
            ett år sedan. Det har gällt frågor om kvinnovåld, barnpornografi,
            prostitution och andra speciella frågor.
          </note>
          <note n="68adab21">
            Jag hoppas att den återstående delen av perioden skall föra med
            sig att vi kan öka samarbetet mellan riksdagens kvinnor, också
            när det gäller hur riksdagens arbete är organiserat. Jag vill
            ta tillfället i akt och tacka för krokarna som har satts upp i
            bänkarna för våra handväskor.
          </note>
          <note n="0f785dd7">
            För många av våra uppdragsgivare, Sveriges kvinnor, är det obegripligt
            att vi riksdagskvinnor inte samarbetar mera. Jag ser det första
            resultatet här i dag, att vi har fått ett jämställdhetsblock,
            även om det inte utgör någon rubrik.
          </note>
          <note n="9648beab">
            Låt oss arbeta under det här året med frågor som förenar oss,
          </note>
          <note n="a4246bba">
            Jag inbjuder därför alla riksdagens kvinnor till en första träff
            nästa vecka den 17 oktober kl. 15.00. På dagordningen står frågan
            hur vi visar Sveriges kvinnor att världens mest jämställda parlament
            kan.
          </note>
          <note n="c0aa434e">
            Välkomna!
          </note>
          <note n="3d952aed">
            Anf. 95 BJÖRN SAMUELSON (v) replik
          </note>
          <note n="5aea7e21">
            Herr talman! Det var väldigt många och viktiga frågor som Inger
            Segelström ställde i sitt inledningsanförande.
          </note>
          <note n="730c346b">
            Jag tror att det är viktigt att vi gör alla dessa utvärderingar,
            att vi analyserar den verklighet som vi rör oss i när det gäller
            såväl jämställdhetsfrågor som alla andra viktiga politiska frågor.
          </note>
          <note n="d0c2ee44">
            Jag säger inte att det är så, men jag är bekymrad för en sak,
            och det är att ju mer urvattnad och ju mindre betydelse den offentliga
            sektorn får, ju mer den degraderas, ju mindre inflytande olika
            parlamentariska institutioner, kommunfullmäktige, landsting och
            riksdag får, desto högre blir kvinnorepresentationen i dessa verksamheter
            och institutioner. Gud bevare oss för en sådan utveckling! Det
            här måste vi hålla ögonen på.
          </note>
          <note n="5ddfd1f0">
            Anf. 96 INGER SEGELSTRÖM (s) replik
          </note>
          <note n="b896928d">
            Herr talman! Jag delar Björn Samuelsons oro över den utveckling
            som vi kan få. Det är därför som det är så viktigt att vi nu verkligen
            tar de framtida problemen inom kvinnors arbetsmarknad på allvar
            och att vi uppvärderar det arbete som finns i den offentliga sektorn.
            Det är A och O för kvinnornas hela framtid.
          </note>
          <note n="c6284056">
            Det var detta som jag försökte att påpeka när det gäller den
            strukturella kris som jag ser i samhället.
          </note>
          <note n="d14cbb75">
            Anf. 97 BJÖRN SAMUELSON (v) replik
          </note>
          <note n="c6e2ef44">
            Herr talman! Jag förstod att det var detta som Inger Segelström
            så att säga satte strålkastarljuset på.
          </note>
          <note n="2a1665b1">
            Men samtidigt är det oerhört viktigt att vi - utifrån t.ex. LO-kvinnornas
            rapport - minskar avståndet mellan köksbordet och talarstolen.
            Om vi inte minskar det avståndet, kan vi när det gäller de parlamentariska
            institutionerna snabbt möta den otäcka framtidsbild som jag pekade
            på här.
          </note>
          <note n="f5399d3f">
            Anf. 98 INGER SEGELSTRÖM (s) replik
          </note>
          <note n="b47aad57">
            Herr talman! Det blir nog svårt under de kommande åren, därför
            att kvinnorna i den offentliga sektorn tjänar mindre än vad männen
            i den offentliga sektorn gör. Då kan vi inte längre skylla på
            att det handlar om att den offentliga sektorn har dåligt med pengar.
            Hur kommer det sig att männen har högre löner och mer betalt?
          </note>
          <note n="cc66b6a5">
            Dessa frågor borde vi ha tagit itu med för 20 år sedan, och vi
            borde ha kommit till rätta med dessa löneskillnader för tio år
            sedan. Nu har vi inte pengar, men vi kan inte begära att Kommunals
            kvinnor skall betala välfärden genom att hålla tillbaka sina lönekrav.
          </note>
          <note n="eb67c2d6">
            Anf. 99 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="9c7de951">
            Herr talman! Jag vill först tacka för inbjudan. Det låter ju
            bra och trevligt med en kvinnoträff där vi kan ta upp och diskutera
            kvinnofrågor, framtidsfrågor och den fråga som Inger Segelström
            tog upp om var de nya jobben för kvinnorna fanns.
          </note>
          <note n="b59f7cd9">
            Tittar man på hur arbetsmarknaden ser ut ökar antalet arbeten
            framför allt inom branscher som söker efter högutbildade. Även
            inom vård och omsorg krävs det mer kvalificerad och utbildad arbetskraft.
            Det är då viktigt att vi ser till att det ges möjligheter för
            kvinnor att vidareutbilda sig. Det är betydligt svårare att vidareutbilda
            sig om man har en låg inkomst, som många kvinnor inom vården har,
            på grund av att man aldrig har lyckats att spara ihop till något
            kapital som kan användas för att läsa vidare. Där finns en bromskloss.
            Det vore intressant om man inom vårdsektorn införde någon form
            av bidrag för vidareutbildning.
          </note>
          <note n="f4d31999">
            Det finns naturligtvis också andra branscher, bl.a.
          </note>
          <note n="fcd07776">
            teknik, som kvinnor skulle behöva komma in i samtidigt som vi
            måste se till att det kommer fler män till vård och omsorg.
          </note>
          <note n="9ba811c0">
            Dessa frågor tillsammans med de frågor som Inger
          </note>
          <note n="e7e71078">
            Segelström tog upp - jag gladde mig extra över arbetstidsförkortningen,
            att vi skall få tid för annat - är viktiga framtidsfrågor. Även
            om Mona Sahlin säger att man absolut inte kan tänka sig att lansera
            detta med att man skall dela på jobben, tror jag att det blir
            detta som gäller i framtiden. Som arbetsmarknaden ser ut nu och
            med de teknikvinster som vi gör, tror jag inte att det blir aktuellt
            med 40 timmars arbetstid för alla. Då måste vi se till att vi
            kan jobba, men med kortare arbetstid.
          </note>
          <note n="dfbf6b68">
            Anf. 100 INGER SEGELSTRÖM (s) replik
          </note>
          <note n="71acccfc">
            Herr talman! Orsaken till att jag ville inbjuda till ett möte
            är att vi måste hjälpas åt med visionerna. Vi kan inte bara fråga
            vår jämställdhetsminister var hon har sina visioner någonstans.
            Vi måste allihop delta i det arbetet. Trycket på oss ledamöter
            här i riskdagen är så stort, och vi får alla precis samma frågor.
            Det är därför som jag tror att vi skulle kunna komma en bra bit
            på väg om vi gemensamt anordnade konferenser och annat för att
            få i gång den här diskussionen.
          </note>
          <note n="a74cd842">
            Anf. 101 MARIANNE SAMUELSSON (mp)
          </note>
          <note n="105d7396">
            replik
          </note>
          <note n="f79dae79">
            Herr talman! Det är naturligtvis viktigt att få i gång diskussionen.
            Men inom jämställdhetsarbetet har vi fört en diskussion väldigt
            länge. Jag börjar vänta på att vi nu kan bli så starka att vi
            kan komma till besluten.
          </note>
          <note n="e01b727d">
            Vi kanske måste träffas över partigränserna för att se till att
            utföra det som jag tror att många förväntar sig, nämligen att
            vi, efter att ha blivit fler kvinnor riksdagen, också skall kunna
            besluta i fler frågor som berör just jämställdheten, barnen, omsorgen
            och sådant som många av kvinnorna tycker är viktigt. Det gäller
            då också att satsa på barn och ungdomar, så att de mår bra.
          </note>
          <note n="b2020fbf">
            Jag är väldigt orolig över den ökade våldstendensen i samhället.
            Bl.a. det debattprogram som visades i går, där riksdagen också
            deltog, visade hur ungdomar i dag skriker efter hjälp. De har
            inte fått gränser, och vi har matat dem med reklam, videovåld
            och numera också datavåld utan att vi har satt några som helst
            gränser. Här tror jag att det är dags för oss kvinnor att slå
            näven i bordet och säga ifrån.
          </note>
          <note n="1b50249f">
            Anf. 102 INGRID NÄSLUND (kds) replik
          </note>
          <note n="993381e0">
            Herr talman! I det tidigare replikskiftet fick jag inget svar
            på frågan hur man, när regeringen har skurit ned anslagen till
            kommunerna med upp till tre fyra gånger så mycket som den tidigare
            regeringen gjorde, skall klara av att ha en offentlig sektor med
            bibehållen kvalitet och hur man skall kunna ge de kvinnor som
            både Inger Segelström och jag vill skall få en lön som deras arbete
            är värt. Hur skall detta gå till? Jag vet inte om Inger Segelström
            kan svara mig på det.
          </note>
          <note n="b5022b9f">
            Jag vill också ta fram en annan frågeställning här.
          </note>
          <note n="5da4923b">
            Vi vill ju få fler män inom den här sektorn också.
          </note>
          <note n="fbdf0585">
            Men hur skall vi lyckas åstadkomma det med den nuvarande låga
            lönenivån? Jag vill inte säga att män av födsel men dock av ohejdad
            vana brukar begära en högre lönenivå än den som finns inom den
            här sektorn. Det är också en jämställdhetsfråga hur man skall
            komma till rätta med detta.
          </note>
          <note n="74ca580e">
            Jag vill också tacka för den vänliga inbjudan.
          </note>
          <note n="05cf5113">
            Anf. 103 INGER SEGELSTRÖM (s) replik
          </note>
          <note n="74c29f1b">
            Herr talman! Jag blir lika upprörd som Mona Sahlin blev tidigare
            över att få frågan från en representant från den förra regeringen,
            som har förstört mycket av den ekonomi som vi har varit tvungna
            att jobba så mycket med under den här tiden. Jag tänker inte ödsla
            någon ytterligare energi på det, för jag tyckte att
          </note>
          <note n="ae2d45f0">
            Mona Sahlin gav ett mycket bra svar på den frågan.
          </note>
          <note n="fa70d2c4">
            Jag går i stället över till att svara på den andra frågan. Det
            enda sättet att få fler män inom de yrken som kvinnorna har i
            dag är naturligtvis att höja lönerna.
          </note>
          <note n="6787637b">
            Om vi höjer lönerna inom traditionella kvinnoyrken, kommer vi
            naturligtvis att få fler män dit.
          </note>
          <note n="ee41fadd">
            Anf. 104 INGRID NÄSLUND (kds) replik
          </note>
          <note n="b2e8bda0">
            Herr talman! Då är ju frågan hur detta skall gå till när man
            nu har strypt kommunernas resurser tre fyra gånger så mycket som
            den förra regeringen gjorde.
          </note>
          <note n="b7de37b8">
            Det går ju inte att bara tala om vad vi gjorde. Vi från kds sida
            arbetade faktiskt hårt med och lyckades få igenom att drygt hälften
            av de 7 miljarder som hade skurits ned lämnades tillbaka. Men
            nu har regeringen skurit ned långt över 15 miljarder av kommunernas
            utrymme. Att då tro att man skall kunna höja lönerna är väldigt
            svårt. Det går ju att vara irriterad. Men det är ju nu ni har
            regeringsansvaret, och Inger Segelström ingår i det regeringsbärande
            partiet. Det går inte att bara klaga över vad som har skett tidigare
            när ni nu har gjort det hela sju gånger värre.
          </note>
          <note n="aa166484">
            Anf. 105 INGER SEGELSTRÖM (s) replik
          </note>
          <note n="628f8980">
            Herr talman! De synder vi ser i dag, att kvinnorna tjänar mindre
            än männen inom alla yrkesområden, är ju problem som vi har haft
            under de senaste 20 åren.
          </note>
          <note n="57518544">
            Vi kan inte fortsätta att ha det så här, därför att den situation
            som vi befinner oss i dag är att de lågavlönade kvinnorna inte
            kan leva på den lön de har och de kommer heller inte att kunna
            försörja sig när de blir pensionärer. Det enda sättet att komma
            till rätta med detta är att ge kvinnor mer tid, dvs. att de går
            över från deltid till heltid, och att man gör en arbetsvärdering.
            Man måste värdera upp kvinnors arbete, vilket då betyder att andra
            yrken måste värderas ned. Det är det enda sättet för kvinnorna
            i dag att få en högre lön
          </note>
          <note n="4445eab8">
            - en lön som de kan leva på.
          </note>
          <note n="5058c4fd">
            Det finns inga genvägar för kvinnorna i dag. Det är detta mödosamma
            arbete som vi måste påbörja nu.
          </note>
          <note n="a110bc6b">
            Vi måste erkänna att detta är en strukturell kris och att det
            är något som vi borde ha gjort något åt redan för
          </note>
          <note n="4c280d54">
            20 år sedan.
          </note>
          <note n="d6ece218">
            Anf. 106 CHRISTINA PETTERSSON (s)
          </note>
          <note n="1807f45e">
            Herr talman! Jag har begärt ordet för att belysa några frågor
            om kvinnors situation på arbetsmarknaden. Efter att ha lyssnat
            på debatten här vill jag ytterligare belysa situationen för kvinnorna
            på arbetsmarknaden.
          </note>
          <note n="9531798b">
            Sverige har kommit långt när det gäller jämställdheten. FN har
            utnämnt Sverige som bäst i världen på området. Det har varit ett
            långt, strävsamt och målmedvetet arbete för att nå hit. Jämställdhetsarbetet
            måste fortsätta på ett lika målmedvetet sätt och på alla områden.
          </note>
          <note n="c7371eef">
            När det gäller kvinnors arbetsmarknad och möjlighet till sysselsättning
            och egen försörjningsförmåga finns det anledning att känna oro
            inför framtiden.
          </note>
          <note n="73583d09">
            Den svenska arbetsmarknaden är könsuppdelad.
          </note>
          <note n="c0abb1fb">
            Kvinnor arbetar inom typiska kvinnoyrken såsom vård och omsorg.
            Jag kan hänvisa till statistik från
          </note>
          <note n="73cc9df1">
            Stockholms län, och jag tror inte att den skiljer så mycket från
            övriga landets. Mer än hälften av kvinnorna arbetar inom den offentliga
            sektorn, främst inom utbildning, socialvård samt hälso- och sjukvård.
          </note>
          <note n="d987ac11">
            Tre av tio kvinnor arbetar deltid medan en av tio gäller för
            männen. De senaste arbetslöshetssiffrorna från våren 1995 visar
            att av ca 60 000 arbetslösa i
          </note>
          <note n="69bb6988">
            Stockholms län var andelen kvinnor 42 %. Vi vet att andelen arbetslösa
            kvinnor ökar snabbare än andelen arbetslösa män. Det gäller att
            vara oerhört uppmärksam på denna utveckling.
          </note>
          <note n="0bc11d64">
            Vad blir konsekvenserna när man nu skär ned antalet anställda
            i offentlig sektor? Enligt de senaste siffrorna från AMS kommer
            ca 39 000 arbetstillfällen att försvinna inom offentlig sektor.
            Det förekommer inte så många varsel i dag, vilket beror på att
            man inom kommuner och landsting i stor utsträckning har använt
            sig av vikariesystem. Det är då kvinnorna som har varit anställda
            som vikarier. Därigenom kan man minska antalet anställda utan
            att varsla. Kvinnor har varit anställda som vikarier utan att
            få veta hur länge de får ha kvar sin anställning. Ofta har det
            varit fråga om deltidsanställning som de inte har kunnat försörja
            sig på.
          </note>
          <note n="c0077352">
            Regeringen har ju tillsatt en utredare med uppdraget att kartlägga
            skillnaden mellan kvinnors och mäns situation på arbetsmarknaden.
            Det är viktigt och absolut nödvändigt att denna utveckling kartläggs.
            Det är lätt att peka på de problem som jag har berört, men det
            är inte lika lätt att förändra och föreslå åtgärder.
          </note>
          <note n="5664c6a1">
            Att bryta utvecklingen med den könsuppdelade arbetsmarknaden
            är en svår uppgift. Det handlar om att ändra attityder. Hur kan
            vi få flickor att välja naturvetenskapligt program på gymnasiet
            t.ex.? I Stockholms län är det en flicka av fyra sökande som väljer
            naturvetenskaplig utbildning. Här fordras det insatser från skolan
            och inte minst av lärarna, som har nämnts här tidigare. Men det
            fordras insatser av oss alla -
          </note>
          <note n="252b5e0e">
            föräldrar, dagis, lärare och övrig skolpersonal. Man kan se att
            ungdomar över huvud taget gör oerhört traditionella gymnasieval.
            Vid den senaste intagningen till gymnasieskolan valde flickor
            Barn och fritids-,
          </note>
          <note n="9ef3547e">
            Omvårdnads-, Hantverks- och Estetiskt program medan pojkar valde
            Bygg-, El-, Fordons-, Energi- och
          </note>
          <note n="2430cf72">
            Industriprogram. Här måste skolan och vi alla arbeta mycket målmedvetet,
            vilket måste ske på alla stadier i grundskolan. Detta när det
            gäller framtiden.
          </note>
          <note n="cfb71064">
            För de kvinnor som drabbas av arbetslöshet i dag är kompetensutvecklingen
            oerhört viktig liksom tanken om ett livslångt lärande. Jag tror
            inte att det är möjligt att göra förändringar utan särskilda styrmedel.
          </note>
          <note n="ca826432">
            Kvinnor måste få möjlighet att få utbildning på yrkesområden
            där teknik och information är huvudfaktorer. Likaså är det viktigt
            att få fler män att arbeta inom skola, vård och omsorg.
          </note>
          <note n="80badc57">
            Jämställdhetsministern har här redogjort för många åtgärder som
            kommer, och det är viktigt att vi följer utvecklingen också regionalt
            och lokalt för att komma till rätta med den könsuppdelade arbetsmarknaden.
          </note>
          <note n="99c53eaf">
            Anf. 107 CHRISTIN NILSSON (s)
          </note>
          <note n="87ea9f62">
            Herr talman! Kvinnors arbetsmarknadssituation är i dag mycket
            besvärlig. Med det vill jag inte säga att männens arbetsmarknadssituation
            inte är besvärlig, men fokuseringen på arbetslösheten är betydligt
            större inom traditionellt manliga arbeten än inom typiska kvinnoyrken.
          </note>
          <note n="8fc84fe7">
            Utvecklingen inom en krympande offentlig sektor är för mig mycket
            skrämmande. Vi vet alla att det inom omsorgerna, inom sjukvården
            och inom skolan jobbar många kvinnor. De neddragningar som i dag
            sker inom dessa områden kommer att innebära att många kvinnor
            ställs utanför ordinarie arbetsmarknad.
          </note>
          <note n="f1393dab">
            Samtidigt krymper kvinnornas arbetsmarknad även på andra områden.
            Man kan nu se en utveckling där männen går in i och tar över traditionella
            kvinnojobb. Jag tror inte att det bara är en följd av vår strävan
            att ha en jämlikare arbetsmarknad, utan traditionella mans- och
            kvinnoyrken, utan att det också är en följd av den höga arbetslösheten.
          </note>
          <note n="291eb79d">
            Som exempel kan jag nämna att förra veckan när jag flög upp hit
            var tre av fyra flygvärdinnor på planet män. Det tyckte jag i
            och för sig var trevligt, men samtidigt började jag fundera: Är
            det så att när arbetslösheten är hög, tar männen över även s.k.
            typiska kvinnojobb, så att arbetsmarknaden därmed krymper än mer
            för oss kvinnor?
          </note>
          <note n="031bc48f">
            Herr talman! Det som jag speciellt vill belysa i mitt anförande
            är den arbetsmarknadssituation som gäller för kvinnor som jobbar
            eller har jobbat inom administrativa yrken, t.ex. sekreterare,
            kontorister och kanslister.
          </note>
          <note n="d66dc3ab">
            Sedan 1991 har mellan 70 000 och 80 000 jobb försvunnit, och
            de berörda har svårigheter att gå över till nya jobb. Detta beror
            inte bara på den konjunkturbetingade nedgången, som har varit
            väldigt kraftig, utan det beror också på den strukturförändring
            som skett inom detta område.
          </note>
          <note n="ae9d6d42">
            Trots detta har det varit väldigt tyst i den politiska debatten
            om problemen just för denna yrkesgrupp, och man kan undra varför.
            Är det så att kvinnorna inte tillräckligt kan göra sina röster
            hörda, eller är vi politiker inte tillräckligt lyhörda för vad
            som händer?
          </note>
          <note n="5599938f">
            I en annan hårt drabbad bransch, nämligen byggnadssektorn, där
            ungefär lika många har drabbats av arbetslöshet, har utvecklingen
            uppmärksammats betydligt mer och åtskilliga miljarder satts in
            i åtgärder.
          </note>
          <note n="807e3408">
            Jag tycker absolut inte att det är fel att satsa på byggsektorn,
            men jag tycker samtidigt att man borde se att det finns också
            andra yrkesgrupper som har stora problem och att man även där
            bör sätta in åtgärder.
          </note>
          <note n="227e17a1">
            I dag krävs det en helt annan utbildning än tidigare för dem
            som jobbar inom olika administrativa yrken.
          </note>
          <note n="db595cca">
            De enklare kontorsgöromålen har till stor del försvunnit, och
            nu krävs goda kunskaper i språk, ekonomi och data, och helst skall
            man ha en specialisering mot t.ex. marknadsföring.
          </note>
          <note n="de756f59">
            Det skulle därför vara av största vikt att få ett åtgärdsprogram
            riktat till kontorsadministratörer, där kvinnorna - för de är
            ju mest kvinnor - kunde få den utbildning som krävs för att de
            skall bli attraktiva på arbetsmarknaden igen.
          </note>
          <note n="4649544a">
            TCO har sedan slutet av 80-talet påpekat vad som händer för denna
            yrkesgrupp men har tyvärr inte fått något gehör för de synpunkter
            som man fört fram.
          </note>
          <note n="65a18a8b">
            År 1989 skickade TCO ett brev till regeringen där man påpekade
            att trots att sysselsättningen ökade, minskade arbetsmarknaden
            för denna grupp. Arbetslösheten steg redan då, och det var naturligtvis
            strukturförändringen inom detta område som var orsaken.
          </note>
          <note n="0088a852">
            TCO påpekade också att det kunde vara lämpligt att kraftigt dra
            ner på kontorsutbildningen på gymnasiet och samtidigt höja nivån
            på den utbildning som blev kvar. Trots en vikande arbetsmarknad
            fortsatte man att utbilda en massa unga tjejer rakt ut i arbetslöshet.
          </note>
          <note n="52eb9ceb">
            Man framförde också förslag till åtgärder för lågutbildade kontorister,
            innebärande komplettering av grundskole- och gymnasiekompetens
            inom det reguljära utbildningsväsendet inom AMU:s ram, men platserna
            för dessa ändamål var reserverade för andra utsatta grupper.
          </note>
          <note n="8c2f20d0">
            Dessa förslag är fortfarande aktuella.
          </note>
          <note n="d45206ac">
            För dem som fortfarande har kvar sina jobb är det oerhört viktigt
            att vi vidtar åtgärder innan dessa jobb försvinner till förmån
            för administratörer som har en högre kompetens. Det skall inte
            vara enklare att göra en omorganisation innebärande att man säger
            upp personal som inte har tillräcklig kompetens och sedan rekryterar
            ny personal vars behövliga utbildning har bekostats av samhället.
          </note>
          <note n="f69f9c73">
            För undvikande av denna rundgång med stora kostnader för samhället
            är det nödvändigt att man inför någon form av stimulansåtgärder,
            så att arbetsgivarna vidtar åtgärder för anställda som behöver
            komplettera sin utbildning. Det bästa är naturligtvis om parterna
            på arbetsmarknaden själva kommer fram till en överenskommelse
            genom avtal, men dit har vi ännu inte nått.
          </note>
          <note n="4e38acdb">
            Herr talman! Min slutkläm blir att det är av största vikt att
            vi politiskt agerar för att snarast möjligt stoppa den utslagning
            från arbetsmarknaden som utvecklingen kan innebära för många kvinnor
            i dessa yrken.
          </note>
          <note n="5da7158a">
            Låt oss utreda om det är möjligt att inom arbetsmarknadsutbildningens
            ram skapa förutsättningar för att ge kontorsadministratörerna
            den utbildning de behöver, och undersöka möjligheterna till någon
            stimulansåtgärd för arbetsgivare som satsar på sin personal.
          </note>
          <note n="6af16df2">
            Anf. 108 CARL ERIK HEDLUND (m)
          </note>
          <note n="42bf7a7d">
            Herr talman! Sverige och svenska folket har mycket stora problem.
            Sedan början av 1970-talet har vi inte haft någon reell ökning
            av välståndet i landet.
          </note>
          <note n="a570be0a">
            Nu dras vi med en jättehög arbetslöshet, som både förvärrar ekonomin
            inom det offentliga området och förvägrar arbetsföra att få arbeta
            i riktiga jobb.
          </note>
          <note n="4c47b333">
            För att vi skall klara välståndet, jobben och framtiden krävs
            det nya ordentliga grepp i politiken.
          </note>
          <note n="3d232ab8">
            Svensk exportindustri har fått ett uppsving på grund av ökad
            produktivitet och en låg kronkurs, men för att skapa tillväxt
            och arbetstillfällen måste också hemmamarknadsföretagen få fart.
            Det rör sig om en stor mängd företag. Alla vet att sysselsättningspotentialen
            finns bland där, men det borde inte bara vara bland dem.
          </note>
          <note n="fd90d171">
            Vi har väldigt få företag i mellanklassen, med
          </note>
          <note n="2a8db8f8">
            200-1 000 anställda. Sådana företag utgör i andra länder ofta
            ryggraden i näringslivet och rymmer inom sig potentialen till
            nya storföretag. När jag i början av
          </note>
          <note n="452c9b4a">
            60-talet började arbeta i näringslivet fanns det många familjeägda
            mellanstora företag. Beroende på framför allt skattelagarna -
            arvsskatten, förmögenhetsskatten, dubbelbeskattningen av aktieutdelningar
            och egenavgifter - blev dessa företag uppköpta av investmentbolag,
            svenska och utländska. Några kunde utvecklas i nya ägares skötsel,
            men flertalet finns inte längre.
          </note>
          <note n="6654732c">
            Ägarna-entreprenörerna mer eller mindre tvingades i landsflykt
            på grund av skattelagarna. Det är ett dåligt sätt att skapa förtroende
            bland företagare och verkar inte precis lockande för nya entreprenörer.
          </note>
          <note n="e00de016">
            I regeringsförklaringen heter det beträffande tillväxten och
            sysselsättningen att vi skall ta till vara nationens främsta tillgång
            - människors vilja till arbete och skapande. Bra, mycket bra,
            men jag undrar om regeringen vet hur man skall gå till väga.
          </note>
          <note n="eb6a0fce">
            Även om det också står i regeringsförklaringen:
          </note>
          <note n="d29451f2">
            "Sverige behöver fler företag och företagare. Näringspolitiken
            utformas så att företagen är lönsamma och kan öka sina investeringar.
            Villkoren för de små och medelstora företagen förbättras", så
            kan vi konstatera att sedan maktövertagandet för ett år sedan
            har det mest varit tal om försämringar.
          </note>
          <note n="4aced8fe">
            Det är höjda skatter på företag och jobb. Skatterna har ökat
            med sammanlagt 55 miljarder, varav det mesta ligger på företagen.
            Återställarpolitiken har också inneburit att avregleringar har
            rivits upp, och de mycket marginella förändringarna på det arbetsrättsliga
            området har slopats, förändringar som framför allt skulle möjliggöra
            för mindre företag att anställa.
          </note>
          <note n="2eb750ef">
            Häromdagen meddelades att Sveriges riksbanks pris i ekonomi till
            Alfred Nobels minne skulle gå till professor Robert E. Lucas.
            I en kommentar till utmärkelsen framhölls att Lucas är den nationalekonom
            som haft störst betydelse för den makroekonomiska forskningen
            sedan 1970. Lucas menar att politikerna måste skapa en säkerhet
            om vilka ekonomisk-politiska villkor som gäller. Annars uppnås
            inte de effekter man vill uppnå. Det går inte att "lura" allmänheten
            eller företagare till ett annat beteende med ekonomisk politik.
            Stabila, väl kända regler som premierar företagande och arbete
            skapar också resultat som kommer hela samhället till godo.
          </note>
          <note n="4c0d9960">
            Det skulle gå att radikalt förändra utsikterna för
          </note>
          <note n="c8292f0e">
            Sveriges ekonomi och därmed bygga för ett ökat välstånd för hela
            befolkningen. Men då måste vi gå längre än att uttala käcka fraser
            om företagarnas betydelse.
          </note>
          <note n="e9b51947">
            Vi måste i konkret handling visa att vi menar allvar. Vi har
            nu kommit till vägs ände. För att vi skall klara vår uppgift att
            ge ökat välstånd till nationen måste vi fokusera våra ansträngningar
            på att återskapa ett företagarvänligt klimat. Det innebär att
            vi måste i grunden förändra beskattningen, och då i främsta rummet
            dubbelbeskattningen av aktieutdelningar, men även beskattningen
            av tjänster, samt sänka arbetsgivaravgifterna.
          </note>
          <note n="cff3a3e9">
            Arbetsrätten måste också förändras så att anpassningsförmågan
            både inom näringslivet och på arbetsmarknaden förbättras. Slopa
            de offentliga monopolen, och se till att konkurrensen ökar inom
            alla sektorer. I
          </note>
          <note n="d055c779">
            partimotioner har vi moderater visat hur vi skall finansiera
            skattebortfallet, och då har vi inte diskonterat den tillväxt
            som skapas.
          </note>
          <note n="47848a61">
            Men det är bråttom. Många tecken tyder i dag på att den nuvarande
            högkonjunkturen börjar vika, och nedgången och kan bli både brant
            och dyr för Sverige och svenskarna.
          </note>
          <note n="544db7db">
            Herr talman! Oavsett vilken grundideologi vi har måste vi inse
            att det inte går att skapa något uthålligt välstånd utan att vi
            har framgångsrika företagare i landet. Då borde det inte heller
            vara så svårt att komma överens om en politik som främjar företagande
            och ägande. Utan tillväxt finns inga möjligheter till förbättringar
            på något område.
          </note>
          <note n="c9151a1d">
            Människor är rationella och genomskådar bluffar, säger Nobelpristagare
            Lucas, och det har också visat sig i Sverige. Det går inte att
            manipulera och tricksa.
          </note>
          <note n="72de1bcd">
            Företagare är inga Pavlovs hundar som kan styras med små godbitar
            och en klapp på huvudet.
          </note>
          <note n="6d6dfa49">
            Men det är klart, om man egentligen inte vill att företagare
            skall kunna tjäna pengar, utan innerst inne tror att vi politiker
            är bäst skickade att i den här församlingen styra och ställa,
            blir det svårt att få till stånd en förbättring.
          </note>
          <note n="bbb1721b">
            Herr talman! Att återskapa ett företagarvänligt
          </note>
          <note n="c59ca53b">
            Sverige är långsiktigt den i särklass viktigaste frågan för oss
            i riksdagen. Vi har gemensamt makten och möjligheten att skapa
            förändringar. Jag och mina kolleger inom Moderaterna har också
            viljan att göra det. Men hur många fler har den?
          </note>
          <note n="fa3ae724">
            Anf. 109 KJELL ERICSSON (c)
          </note>
          <note n="8626d6f4">
            Herr talman! Det har under dagens debatt talats mycket om den
            ekonomiska utvecklingen i Sverige.
          </note>
          <note n="9e6b31b5">
            Helt klart måste det ekonomiska saneringsarbetet fortsätta.
          </note>
          <note n="83a7fabe">
            Vi har haft en synnerligen besvärlig ekonomisk situation i Sverige
            under hela 1990-talet efter den glada festen på 1980-talet. Vi
            har haft den värsta nedgången i ekonomin i modern tid med många
            kriser som följd och med en rekordhög arbetslöshet. Det finns
            egentligen mycket att säga om orsakerna till krisen, men det skall
            jag inte uppehålla mig vid nu. Vi skall i stället se framåt.
          </note>
          <note n="d68e9811">
            Efter att den socialdemokratiska regeringen återställt en del
            av den borgerliga regeringens politik - det gäller t.ex. kvittningsrätten
            och arbetsrätten - uppstod det misstroende och missmod bland företagarna.
            Den svenska ekonomin var hårt ansatt med sjunkande kronkurs och
            stigande ränta. Detta var förödande för landet.
          </note>
          <note n="c12019c1">
            Centern valde därför att medverka till att stabilisera den svenska
            ekonomin. Därefter har kronan stärkts och räntan sjunkit. Men
            faran är inte över. Det gäller nu att fortsätta med en politik
            som gör att räntan fortsätter att sjunka. Det är den bästa hjälpen
            för både enskilda och företagare.
          </note>
          <note n="32b3d47e">
            För att få fart på Sverige och pressa ner den alltför höga arbetslösheten
            måste det till tillväxtbefrämjande åtgärder. Sverige behöver fler
            företag och fler företagare. Därför behövs ett gynnsam klimat
            för företagande.
          </note>
          <note n="3c418cf1">
            Från alla partier har det talats mycket om småföretagens betydelse.
            Detta får nu inte bli tomma ord, utan måste omsättas i praktisk
            handling. Under den borgerliga regeringen genomfördes en rad åtgärder
            som syftade till att förbättra småföretagarklimatet. Det var sådana
            åtgärder som förbättra riskkapitalförsörjning, minskade skatter
            och en reformering av regelverken.
          </note>
          <note n="df14bec9">
            En del av detta har tyvärr återställts. En del av detta har också
            slagit mot småföretagen, och därmed förhindrat nya jobb.
          </note>
          <note n="90d9df4a">
            När vi från Centern medverkade till vårens kompletteringsproposition
            förutsatte vi att det måste till olika insatser för att få fart
            på tillväxten. Därför menar vi att det är nödvändigt med kraftfulla
            åtgärder i tillväxtpropositionen. Det är sådana åtgärder om att
            kvittningsrätten återinförs för nystartade företag.
          </note>
          <note n="e774b076">
            Därigenom ges möjligheter att i uppbyggnadsskedet av ett företag
            få dra av underskott mot inkomst av tjänst. Detta är en smidig
            och billig del av riskkapitalförsörjningen.
          </note>
          <note n="0582fede">
            Det behövs även ett riskkapitalavdrag för att lättare kunna få
            kapital till framför allt småföretagen.
          </note>
          <note n="0bc4139d">
            Detta avdrag bör även gälla ägaren när han ökar det egna kapitalet
            i företaget. Just detta att stärka det egna kapitalet är oerhört
            viktigt. Vi minns hur det var under de riktiga krisåren. De företag
            som hade ett för litet eget kapital slogs snabbt ut. För att förebygga
            inför framtiden är det viktigt att företagen ges möjlighet att
            öka det egna kapitalet.
          </note>
          <note n="20289926">
            Även dubbelbeskattningen bör avskaffas. Det är inte rimligt att
            det skall vara ett sämre förhållande när det gäller att spara
            i aktier än att t.ex. köpa statsobligationer som inte innebär
            någon risk. Härutöver behöver regelverken ses över så att de bättre
            anpassas till de små företagen. I avvaktan på Arbetsrättskommissionens
            förslag borde regeringen kunna medverka till att en längre provanställningstid
            infördes.
          </note>
          <note n="b7a8523c">
            Det finns många ytterligare åtgärder som man skulle kunna diskutera.
            Bankernas försörjning av kapital till företagen är en sådan. Företagsgaranti
            är en annan.
          </note>
          <note n="889bee58">
            Det är också viktigt att vi kan höja kompetensen inom olika områden.
            Forskning och utbildning måste få en framträdande roll. Inte minst
            är det viktigt med den tillämpade forskningen inom olika branscher.
          </note>
          <note n="7bd03e60">
            Detta gäller t.ex. inom skogsindustrin, livsmedelsindustrin och
            bilindustrin.
          </note>
          <note n="75c04ee2">
            När det gäller skogen, som ger oss de i särklass största exportinkomsterna,
            behövs ytterligare forskning för att ännu bättre kunna utnyttja
            vår skogsråvara. I Värmland pågår t.ex. arbetet med att bygga
            upp ett skogsindustriellt centrum. Skogsindustrierna och maskintillverkare
            samt forskare både i Sverige och
          </note>
          <note n="28b35e7e">
            Norge är intresserade av att delta i projektet. Men det måste
            till samhällsmedel för att detta projekt skall bli möjligt att
            bygga ut. Vid högskolan i Karlstad finns redan en adekvat utbildning.
            En samverkan mellan högskolan i Karlstad och industrin skulle
            därför kunna ge ett viktigt tillskott för att höja förädlingsgraden
            i den svenska skogsindustrin.
          </note>
          <note n="f2463dad">
            Herr talman! Jag vill också betona att Sverige har varit, är
            och skall förbli en stark industrination. Ibland hör man i debatten
            att industrisamhället skall försvinna och att vi i stället skall
            leva av tjänsteproduktion.
          </note>
          <note n="b7a28320">
            Detta är ett något missvisande synsätt. Grunden kommer även framdeles
            att utgöras av industri- och varuproduktion. Tjänste- och kunskapsproduktion
            kommer att öka markant, och detta är bra. Det kommer i sin tur
            att leda till att vi kommer att ha en industri med hög kunskapsnivå
            som kommer att tillverka miljövänliga varor av hög kvalitet.
          </note>
          <note n="c5148620">
            Slutligen vill jag än en gång understryka, att om vi skall komma
            tillrätta med arbetslösheten och lyckas stärka vår ekonomi måste
            vi ge goda möjligheter för företag och företagare. Vi måste se
            till att entreprenörer, uppfinnare, innovatörer och företagare
            får en kreativ miljö så att företag kan födas, utvecklas och växa
            i vårt land.
          </note>
          <note n="832025dc">
            Anf. 110 EVA FLYBORG (fp)
          </note>
          <note n="18bfae21">
            Herr talman! Eventuella åhörare på läktaren! Vad är en snilleblixt?
            Du kanske tänker på Uppfinnar-
          </note>
          <note n="dcf622e2">
            Jocke och säger att en snilleblixt är en god idé eller ett plötsligt
            infall av klarsyn, och det är riktigt. Men
          </note>
          <note n="c8e43bf2">
            Snilleblixtarna är också namnet på den rörelse som sakta börjar
            ta form i hjärtat av Sverige, nämligen hos våra barn i den svenska
            skolan. Snilleblixtarna syftar till att frigöra barnens egen kreativitet
            och skaparförmåga genom att de på egen hand får chansen att lösa
            ett problem. Det har visat sig att de idéer som kommer fram på
            detta vis är så kreativa att de med en ringa insats t.o.m. kan
            resultera i konkreta produkter.
          </note>
          <note n="54f95d32">
            Om 7-9-åringarna fick bestämma skulle världen och
          </note>
          <note n="1e73cbb6">
            Sverige se betydligt annorlunda ut. Snilleblixtar kan vi aldrig
            få nog av om vi vill skapa en halv miljon nya jobb.
          </note>
          <note n="59e3963d">
            Även vuxna människor kan få snilleblixtar. Det har i en undersökning
            som TEMO har gjort på uppdrag av Folkpartiet visat sig att över
            en miljon svenskar går omkring och grunnar på en konkret affärsidé.
          </note>
          <note n="55bb9732">
            Över två miljoner svenskar har dessutom någon gång allvarligt
            övervägt att bli egna företagare. Detta visar att idéerna och
            viljan att starta nya företag finns. Det är upp till oss politiker
            att skapa förutsättningarna för att dessa drömmar och idéer skall
            kunna förverkligas.
          </note>
          <note n="e3f9e6e5">
            Sverige behöver därför en politik som återupprättar oss som företagarnation,
            annars kommer vi aldrig att kunna ta oss ur massarbetslöshetens
            gastkramande grepp.
          </note>
          <note n="47ef3c7c">
            En av de konkreta åtgärder som behöver vidtas är att återupprätta
            statusen för uppfinnare, företagare och entreprenörer. Ett sätt
            att åstadkomma detta är att instifta ett antal entreprenörsprofessurer
            i Sverige.
          </note>
          <note n="77154af8">
            Den nybildade Stiftelsen för Entreprenörsskap har nyligen startat
            en ideell insamling som syftar till att instifta en professur
            i entreprenörsskap på Handelshögskolan i Göteborg.
          </note>
          <note n="d8de27fd">
            Det går visserligen inte att utbilda någon till entreprenör,
            men kunskap om eget företagande är en bra förutsättning. Det behövs
            också inom entreprenörsområdet vidare forskning som utvecklar
            kompetensen också för den redan etablerade företagaren.
          </note>
          <note n="4d789dfd">
            Det har sagts många gånger i denna kammare och inte minst av
            mig själv, men det måste antagligen sägas om och om igen: Regeringens
            politik med återställare är inte vägen ut ur den svenska krisen.
            Alla
          </note>
          <note n="e7aa491d">
            AMS-pengar i världen kan inte dölja det faktum att regeringen
            inte tycks veta hur den skall få fart på
          </note>
          <note n="3a2a8d45">
            Sverige.
          </note>
          <note n="ab38bbf5">
            På något sätt har socialdemokratin genom åren fått många människor
            att tro att AMS-chefen är den viktigaste personen när det gäller
            att lösa Sveriges problem, när det enda AMS kan göra i själva
            verket är att konstatera faktum och släta över konsekvenserna
            av en misslyckad politik.
          </note>
          <note n="4298306c">
            Den viktigaste personen när det gäller att ta tag i dessa frågor,
            åtminstone i regeringen, är eller borde i varje fall vara näringsministern.
            Dess värre märks han allt mindre i debatten, och kanske snart
            inte alls. Tyvärr deltar inte näringsministern i debatten i Sveriges
            riksdag i dag heller. Jag undrar vilket skäl för att utebli han
            har denna gång.
          </note>
          <note n="96c7ed78">
            Näringspolitiken à la Socialdemokraterna är för närvarande väl
            begravd i diverse utredningar.
          </note>
          <note n="fd05a447">
            Nej, Sveriges problem kräver tillväxt och en kraftigt expanderande
            privat sektor om vi inte för alltid skall vara fångna i massarbetlösheten.
            Vi måste skapa förutsättningar för nya jobb i nya och framväxande
            branscher, satsa på idéer och uppfinningar och skapa regler som
            underlättar för företagandet, stöttar företagaren i svåra situationer
            och ger henne eller honom en anledning att vilja expandera sin
            verksamhet om tillfälle ges.
          </note>
          <note n="c3cc90b1">
            Det sociala ansvaret kräver ekonomiska förutsättningar av stora
            mått. Därför måste de välståndsbildande krafterna åter få komma
            till heders i diskussionen om Sveriges framtid.
          </note>
          <note n="815dce8f">
            De partier som hävdar att de har en omsorg om de svaga i samhället
            måste också redovisa hur man skapar tillväxt och därigenom de
            ekonomiska förutsättningarna för en sådan politik.
          </note>
          <note n="4018304d">
            Därför är sambandet och beroendet mellan vård, utbildning och
            omsorg å ena sidan och näringsliv och kapital å andra sidan oerhört
            viktigt.
          </note>
          <note n="c87910e0">
            Herr talman! Ingen i världen vet med bestämdhet hur formeln för
            tillväxt ser ut, men det pågår en ständig kapplöpning runt om
            för att finna den, speciellt nu när högkonjunktur snart förbyts
            i lågkonjunktur -
          </note>
          <note n="f3c8f004">
            troligtvis redan under nästa år. Ordet i sig speglar vad det
            till stora delar handlar om, nämligen att växa.
          </note>
          <note n="1ae3cb03">
            Det kommer en tillväxtproposition från regeringspartiet inom
            kort. Det som hittills har läckt ut från denna proposition bådar
            inte gott, och tyvärr är väl risken stor för att jag kommer att
            stå här i riksdagens talarstol inom kort och återigen risa regeringens
            rygg.
          </note>
          <note n="f2acfbca">
            Men det återstår för all del ännu ett par veckor tills dess,
            och t.o.m. regeringen kan ju tänkas få en snilleblixt.
          </note>
          <note n="72bd07b8">
            Jag önskar inget hellre än att den svenska regeringen tar lärdom
            av sitt eget prat om tillväxt och själv växer upp och tar sitt
            ansvar för landet, som man ju påstår att man vill göra. Men det
            vi har sett inom näringspolitikens område hittills visar tyvärr
            snarare på motsatsen.
          </note>
          <note n="49035918">
            Anf. 111 LENNART BEIJER (v)
          </note>
          <note n="71e9634f">
            Herr talman! Ett samhälle där mer än 10 %
          </note>
          <note n="890fffee">
            av arbetskraften står utanför arbetsmarknaden fungerar dåligt.
            Varje år som går utan att man lyckas pressa ned arbetslösheten
            försvårar situationen ytterligare.
          </note>
          <note n="a2f1ecad">
            Hög arbetslöshet är den bästa grogrunden för främlingsfientlighet,
            rasism och kriminalitet över huvud taget.
          </note>
          <note n="61f70fcd">
            Höga arbetslöshetssiffror borde skapa samma tryck på åtgärder
            som höga räntor eller hög inflation.
          </note>
          <note n="556399da">
            Så är det dock inte. I nästan hela världen använder man i stället
            arbetslösheten för att bemästra inflationen. Låg inflation går
            alltså före låg arbetslöshet.
          </note>
          <note n="ebffeabd">
            Uppgiften för ett modernt samhälle måste vara att klara både
            låg arbetslöshet och låg inflation.
          </note>
          <note n="9688cd12">
            I Sverige är vi vana vid eller, om man så vill, bortskämda med
            låga arbetslöshetssiffror. När arbetslösheten under 1992 steg
            till ca 5 % skakade det om hela vårt samhälle. Medierna använde
            rubrikstorlekar i klass med dem som används vid större krigsutbrott.
          </note>
          <note n="ac77995f">
            Som vi alla känner till var detta bara början. Arbetslösheten
            ökade ytterligare, och i dag är ca 12 %
          </note>
          <note n="94d9ba61">
            av arbetskraften utanför arbetsmarknaden. Rubrikerna har minskat,
            och allt fler myndigheter, politiker och vanligt folk resonerar
            nu i termer som "Vi får nog finna oss i situationen" eller "Det
            är normalt att ett land har ungefär 10 % arbetslöshet".
          </note>
          <note n="4abfb45f">
            Det är alltså den helt normala tillvänjningsprocessen som nu
            verkar på oss alla. Jag vill nog påstå att denna tillvänjning
            utgör ett av de stora problemen när det gäller att vidta de viktiga
            och kraftfulla åtgärderna.
          </note>
          <note n="c9d6116c">
            Arbetslösheten måste ned i normala 2-3 %. Regeringens hittillsvarande
            ambition att vid sekelskiftet nå
          </note>
          <note n="4132459e">
            10 % arbetslöshet kan och får inte accepteras.
          </note>
          <note n="89677b42">
            Vårt hopp står nu naturligtvis till regeringens tillväxtproposition.
            Om jag får ha en önskelista hoppas jag att tillväxtpropositionen
            innehåller bl.a. följande:
          </note>
          <note n="5f72603e">
            En medveten inriktning mot arbetstidsförkortning.
          </note>
          <note n="a3d2c6b5">
            Investeringsbidrag för småföretag.
          </note>
          <note n="dbc77daa">
            Inga egenavgifter för småföretagare för de första intjänade 40
            000 kronorna.
          </note>
          <note n="fda7a3e9">
            Löntagare som vill pröva sin idé i företagsform ges möjlighet
            till tjänstledighet med utbildningsbidrag och starta-eget-bidrag.
          </note>
          <note n="3beb717c">
            Jag hoppas också att man kan tänka sig sänkta arbetsgivaravgifter
            vid försök med sextimmarsdag, och naturligtvis ordentliga satsningar
            på de nya energikällorna.
          </note>
          <note n="3c7c8e7e">
            Den viktigaste enskilda åtgärden är dock att pressa ned räntorna.
            Reporäntan borde i dag vara omkring
          </note>
          <note n="3d7dd605">
            7 %. Finns det något samband mellan en finanstidnings betygssättning
            av vår riksbankschef och att reporäntan fortfarande ligger kvar
            på 8,9 %?
          </note>
          <note n="fc3dba43">
            Regeringen bör använda de möjligheter som finns för att påverka
            i denna riktning. Det är viktigt dels för att just lägre ränta
            är avgörande för efterfrågan och sysselsättningen, dels för att
            möta den konjunkturuppgång som förhoppningsvis kommer nästa år
            på hemmamarknaden.
          </note>
          <note n="35eba336">
            Herr talman! Jag menar att regering och riksdag måste utnyttja
            nästan alla till buds stående medel för att pressa ned arbetslösheten.
            Men man får inte i ren desperation gå på vilka förslag som helst.
          </note>
          <note n="cd1750e8">
            Sedan flera år driver SAF tillsammans med andra intressenter
            en gammaldags kampanj för att minska löntagarnas rättigheter på
            arbetsplatsen. Tyvärr får man stöd från tunga instanser som OECD
            och Valutafonden. Uppluckrade turordningsregler, uppmjukat medbestämmande,
            minskade möjligheter till studieledighet samt kraftigt ökade löneskillnader
            sägs vara lösningen på arbetslöshetsproblemet.
          </note>
          <note n="909080e3">
            Jag tror inte att man löser arbetmarknadens problem genom försämringar
            för löntagarna. I stället måste vi utveckla arbetsrätten så att
            fler människor blir delaktiga i produktionsprocessen och därmed
            kan och vill ta ett större ansvar. För att nå detta måste det
            bl.a. finnas en trygghet i anställningen. Likaså är det även av
            denna anledning viktigt att nivåerna i a-kassa och sjukförsäkring
            hålls på en rimlig nivå.
          </note>
          <note n="2510cb19">
            A-kasse-nivåer på 75 % skapar otrygghet och försvårar uppgörelser
            vid personalminskningar. Har socialdemokratin samma uppfattning?
          </note>
          <note n="628bb0a8">
            Det skall naturligtvis vara lika och stabila regler på arbetsmarknaden
            oavsett om man arbetar på ett litet eller stort företag, och naturligtvis
            oavsett om man arbetar i privat eller offentlig verksamhet. De
            som arbetar med gamla och barn skall givetvis ha samma löneutveckling
            som de som arbetar med bilar eller pappersmassa.
          </note>
          <note n="bde71985">
            Har socialdemokratins företrädare samma uppfattning?
          </note>
          <note n="da461b35">
            Herr talman! Kampanjen mot arbetsrättslagarna är ingen framkomlig
            väg. Ett samhälle kan inte utvecklas genom att vrida klockan tillbaka.
            Det vore bra om de borgerliga partierna nu upphörde med sin skrämselpropaganda
            och i stället gick ut och talade om för alla småföretagare att
            det inte alls är farligt att anställa ny personal. Inget tvingar
            företagen att behålla fler anställda än vad de behöver.
          </note>
          <note n="e66bf4cd">
            Man kan väl i alla fall begära att Centern, som numera är ett
            ansvarsfullt parti, tar ansvaret för en hyfsning av diskussionen.
            Ett resolut agerande från
          </note>
          <note n="608e6b92">
            Centern i den här frågan skulle förmodligen innebära några tusen
            nya arbetstillfällen i småföretagen.
          </note>
          <note n="0e254202">
            Anf. 112 CARL ERIK HEDLUND (m) replik
          </note>
          <note n="79bf8662">
            Herr talman! Lennart Beijer säger här att arbetslösheten är ett
            stort problem. Det håller jag med om.
          </note>
          <note n="702d093f">
            Det sade jag också i mitt inledningsanförande. Det är ett gigantiskt
            slöseri med resurser. Vi har en gemensam uppgift att försöka få
            bukt med den.
          </note>
          <note n="9a3ffe82">
            Med anledning av att Lennart Beijer säger att vi måste utnyttja
            alla till buds stående medel skulle jag vilja fråga honom om det
            bland dessa medel i hans tankevärld ingår att förbättra situationen
            för företagarna. Jag tänker t.ex. på dubbelbeskattning, förmögenhetsskatt
            och liknande. Skulle Lennart Beijer kunna tänka sig sådana lösningar
            också?
          </note>
          <note n="fc94d101">
            Anf. 113 LENNART BEIJER (v) replik
          </note>
          <note n="5cb47e9f">
            Fru talman! Bland de förslag som Vänsterpartiet har lagt fram
            finns ett antal andra åtgärder. Jag vill nog inte medverka i den
            riktning som Carl Erik Hedlund tar upp här.
          </note>
          <note n="4b6baec2">
            Anf. 114 CARL ERIK HEDLUND (m) replik
          </note>
          <note n="ae50c3eb">
            Fru talman! Då skulle jag vilja komplettera frågorna och fråga
            Lennart Beijer om han tror att det finns något samband mellan
            hur lönsamt det är för en företagare att bedriva sitt företag
            och hur många personer han då vill anställa och hur han vill få
            tillväxt i sitt företag.
          </note>
          <note n="c93810f1">
            Anf. 115 LENNART BEIJER (v) replik
          </note>
          <note n="a95981e5">
            Fru talman! Det är alldeles självklart att lönsamheten spelar
            en avgörande roll för hur man tänker anställa ny personal. Här
            menar jag att räntorna och att man ser till att det finns en efterfrågan
            på hemmamarknaden är avgörande för att klara ut detta.
          </note>
          <note n="19c7d444">
            Anf. 116 KJELL ERICSSON (c) replik
          </note>
          <note n="04f3f0e0">
            Fru talman! Det fanns en hel del kloka saker i det som Lennart
            Beijer sade. Men det fanns en del saker som jag måste kommentera.
            Det är en del saker som inte går att kommendera fram.
          </note>
          <note n="41751978">
            Det går inte att kommendera fram sänkta räntor.
          </note>
          <note n="d20e6c7f">
            Det måste man förtjäna. När vi har en statsskuld på ungefär 14
            000 miljarder måste man också sanera statsbudgeten på ett sådant
            sätt att vi förtjänar att få sänkta räntor. Det viktiga arbetet
            fortsätter. Det är också av högsta betydelse att vi får sänkta
            räntor, både för den enskilda människan och för företagaren.
          </note>
          <note n="f935363b">
            Vi har pratat om att reformera arbetsrätten för småföretagare.
            Man kan inte kommendera en småföretagare att anställa människor.
            Det måste vara ett sådant klimat att han gör det. Jag har många
            gånger pratat med småföretagare. De säger att de är ensamma och
            det är ett mycket stort steg att anställa en till. De vågar inte
            ta risken att behöva krångla med uppsägningar. Om de skulle få
            en längre provanställning skulle de anställa, men om de inte får
            det får det vara.
          </note>
          <note n="2392d807">
            Det finns många enmansföretagare och mindre företag som skulle
            kunna anställa folk, men de törs inte i dag. Det behövs en reformering,
            inte ett slopande eller avskaffande, av arbetsrätten så att den
            blir anpassad till småföretagen.
          </note>
          <note n="fe7b6f74">
            Anf. 117 LENNART BEIJER (v) replik
          </note>
          <note n="71f94083">
            Fru talman! Vi är helt överens om att man naturligtvis måste
            förtjäna eventuella räntesänkningar,
          </note>
          <note n="bf35c152">
            Kjell Ericsson. Frågan är bara om vi i Sverige fortsätter att
            envisas med att hålla räntan på en alldeles för hög nivå. Det
            var den synpunkten jag ville framföra.
          </note>
          <note n="9c93e894">
            Finns det någonting bakom de synpunkter som kom fram i en finanstidning
            och som bl.a. betygsatte vår riksbankschef?
          </note>
          <note n="e65a170c">
            Det finns inga vetenskapliga undersökningar som visar att man
            skulle få ökat antal nyanställningar med en förändrad arbetsrätt.
            Tvärtom finns det vissa undersökningar som visar att merparten,
            kanske uppåt
          </note>
          <note n="c94b4777">
            90 %, av småföretagarna inte ser arbetsrätten som ett problem.
          </note>
          <note n="d5e531dd">
            Vi kan naturligtvis inte kommendera småföretagarna att börja
            anställa, men det vore mycket välgörande om t.ex. Kjell Ericsson
            kunde hjälpa till att tala om för småföretagen att man inte behöver
            vara rädda för att anställa nya medarbetare. Om de skulle få litet
            att göra finns fortfarande möjligheten att säga upp folk i vanlig
            ordning.
          </note>
          <note n="cc7a3da3">
            Anf. 118 KJELL ERICSSON (c) replik
          </note>
          <note n="bc8193ad">
            Fru talman! Det bästa sättet att få småföretagare att anställa
            folk är att skapa ett klimat som gör att de tror på framtiden
            och tycker att det är lönsamt att anställa.
          </note>
          <note n="51392c32">
            De måste våga anställa. Vi vet hur det var före krisåren. Jag
            vet många småföretag som led mycket svårt under den tid då man
            var tvungen att säga upp människor. I det läge som man nu befinner
            sig i anställer man inte igen. Man vill ha en möjlighet att ha
            en längre provanställning och litet större möjligheter att vara
            flexibel eftersom man är ett litet företag. Jag tycker att det
            skulle vara bra om även Vänsterpartiet kunde gå den vägen.
          </note>
          <note n="6318426c">
            Anf. 119 LENNART BEIJER (v) replik
          </note>
          <note n="f78d300c">
            Fru talman! Jag tror inte att lösningen på något sätt ligger
            i den här punkten, dvs. att börja försämra arbetsrätten. Jag tror
            faktiskt att det avgörande för småföretagen är att vi får en större
            fart på hemmamarknaden. Här har naturligtvis Kjell Ericsson och
          </note>
          <note n="c0fb3408">
            Centern ett stort ansvar. Vi får inte dra in för mycket av köpkraften.
            Nu måste vi se till att hemmamarknaden kommer i gång.
          </note>
          <note n="3b7fbfab">
            Anf. 120 GÖRAN HÄGGLUND (kds)
          </note>
          <note n="a3d2e3b3">
            Fru talman! I går fick vi beskedet att tillväxtpropositionen
            blir ytterligare försenad. Vid det senast utsatta datumet den
            26 oktober kommer regeringen inte att vara färdig med det dokument
            som redan tidigare har skjutits upp i flera steg. I dag är det
            oklart när regeringen kommer att ha lyckats samla sig till några
            besked på det här viktiga området. Några dagar in i november är
            kanske ett tips.
          </note>
          <note n="282d8677">
            Trots att den här propositionen senarelagts gång på gång framgår
            det av vad som har nått ut i medierna hittills att det blir ett
            tomhetens dokument. Effekten av en utebliven tillväxtpolitik kommer
            naturligtvis att öka trycket på den inte alltigenom lyckosamma
            arbetsmarknadspolitiken.
          </note>
          <note n="67b32b86">
            Jag vill likt en tidigare talare här beklaga statsrådets frånvaro
            i kammaren under den här viktiga debatten. Jag konstaterar att
            något annat uppenbarligen har bedömts vara väsentligt viktigare
            för statsrådets del.
          </note>
          <note n="80440124">
            Men i statsrådets frånvaro kan kanske Bo Bernhardsson senare
            i sitt inlägg presentera riktlinjer för tillväxtpolitiken eller
            åtminstone några verksamma förslag för att få fart på den ekonomiska
            tillväxten i
          </note>
          <note n="3a2a8d45">
            Sverige.
          </note>
          <note n="d3297fb0">
            Svensk ekonomi har under 25 år haft en sämre utvecklingskraft
            än genomsnittet av OECD-länderna.
          </note>
          <note n="4de0d9f1">
            En mängd förhållanden har bidragit till detta, t.ex.
          </note>
          <note n="4cab548f">
            regleringar av olika marknader, en skattepolitik som varken stimulerar
            till arbete eller sparande, offentliga försäkringssystem med för
            låga självrisker, ja, över huvud taget system som inte uppmuntrar
            till personligt ansvarstagande och personliga initiativ.
          </note>
          <note n="dc8ff21c">
            Mycket åtgärdades under fyrpartiregeringens tid.
          </note>
          <note n="e47b41c7">
            En hel del positiva effekter av detta kan utläsas, men fortfarande
            begränsas ekonomins utvecklingskraft av en politik som direkt
            motverkar tillväxt och nya jobb.
          </note>
          <note n="d61b5f67">
            Socialdemokraterna har under sitt första år i regeringsställning
            knappast gjort ett dugg för att få fart på tillväxten. Tvärtom
            har de s.k. återställarna försvårat landets möjligheter att få
            en växande ekonomi och därmed nya jobb och bevarande av välfärden.
            Regeringen får ta på sig ett stort ansvar för den höga arbetslöshetsnivå
            som vi har.
          </note>
          <note n="755c1d1f">
            Regeringens politik har huvudsakligen varit inriktad på att förbättra
            budgetsaldot. Det är bra, men det får inte ske till priset av
            att tillväxtförutsättningarna undergrävs. Ett ensidigt stirrande
            på budgetsaldot måste vika för en ekonomisk "split vision" där
            både budgetsaldo och tillväxt kan fokuseras samtidigt. Utan en
            hållbar politik för ekonomisk tillväxt kommer socialdemokraternas
            krafter även i fortsättningen att få ägnas åt en fåfäng kamp för
            att krympa utgifterna till nivån för inkomsterna.
          </note>
          <note n="0e2d01c9">
            Socialdemokraterna synes leva kvar i en föreställningsvärld,
            där politikerna är de som skapar nya jobb, trots att det torde
            vara uppenbart för de allra flesta att nya arbetstillfällen skapas
            när enskilda människor finner det vara mödan värt att starta eller
            utveckla ett företag vidare. Politiker påverkar självfallet, men
            genom att skapa förutsättningar för företag och företagande. Sverige
            behöver, som regeringen mycket riktigt har sagt, företag och företagare
            för att klara välfärden och jobben. Men i dag klarar politikerna
            inte att skapa de förutsättningarna.
          </note>
          <note n="9fe6e41a">
            Sommarhimlen blev närmast förmörkad av försöksballonger som sändes
            upp från regeringshåll. Det var planeringschefer, statsråd och
            politiskt sakkunniga som testade olika förslag för den interna
            opinionen.
          </note>
          <note n="361513e0">
            Det gällde sänkta arbetsgivaravgifter, inkomstskatter, reformerad
            arbetsrätt, öppnad tjänstesektor osv. Avsikten var uppenbarligen
            att testa smärtgränsen för det egna partiet inom det egna partiet.
            Beskeden blev av allt att döma dystra för de mer insiktsfulla
            i partiets ledning. Rörelsen har svårare än ledningen att frigöra
            sig från den egna retoriken från förra mandatperioden och från
            valrörelsen. Därmed blir ånyo de egna uttalandena betydande problem
            för regeringen när det gäller att föra en riktig politik. Det
            är helt klart att hindren för en riktig politik på tillväxtområdet
            finns inom det socialdemokratiska partiet, snarare än i oppositionspolitiken
            i riksdagen.
          </note>
          <note n="1cf007d2">
            Fru talman! Vi kristdemokrater presenterade under sommaren i
            13 punkter våra förslag för att få fart på tillväxten. Vi tror
            att de är nödvändiga för att upprätthålla välfärden och för att
            få fram nya jobb.
          </note>
          <note n="98fcd9c0">
            Till det allra viktigaste hör naturligtvis att skapa ett nytt
            klimat, där företagaren ses som en viktig och uppskattad del av
            samhället. Positiva attityder och stabila spelregler är faktorer
            som har den allra största betydelse när det gäller viljan att
            skapa något nytt.
          </note>
          <note n="f8cf95db">
            Den socialdemokratiska synen på företagaren som en motpart och
            en potentiell skattesmitare måste vika.
          </note>
          <note n="d16f1dac">
            Bland våra förslag finns naturligtvis krav om att slopa dubbelbeskattningen
            för alla företag. Vi vill införa ett permanent riskkapitalavdrag
            för att öka tillgången på kapital genom enskilda människors satsningar.
            Av samma skäl tycker vi att det är viktigt att införa kvittningsrätt
            för underskott i nystartad verksamhet. Vi har ytterligare ett
            stort antal förslag, som jag möjligen kan återkomma till senare.
          </note>
          <note n="c6c52dc5">
            Regeringen kan i riksdagen få ett brett stöd för en sådan politik
            som är nödvändig för att åstadkomma en hög och beständig tillväxt.
            Detta är i sin tur nödvändigt, om man inte vill stå som ansvarig
            för en arbetslöshetsnivå som ligger kvar på omkring 10 % även
            vid kommande sekelskifte.
          </note>
          <note n="b1fbf84c">
            Anf. 121 BO BERNHARDSSON (s)
          </note>
          <note n="62c19cf1">
            Fru talman! Tillvaron - eller den politiska debatten, kanske
            man skall säga - är ganska enastående.
          </note>
          <note n="2a813696">
            Här står nu företrädare efter företrädare för de fyra partier
            som utgjorde underlag för den förra regeringen och efterlyser
            tillväxt och ansvar för sysselsättningen, ungefär som om det var
            nu vi hade ett riktigt tillväxtproblem. Det har vi naturligtvis,
            och det har vi därför att vi fortfarande har lång väg kvar att
            vandra. Faktum är att den period då de här partierna hade ansvar
            för landets utveckling var enastående i sitt slag när det gällde
            låg tillväxt och uppbyggnad av ett arbetslöshetsproblem. Det är
            sanningen.
          </note>
          <note n="474060e5">
            Nu har vi däremot sakta men säkert börjat vända utvecklingen
            rätt. Vi har en tillväxttakt på runt 4 %.
          </note>
          <note n="45b1365a">
            Vi tar steg för steg ned arbetslösheten. Investeringarna ökar.
            Osv. Jag tycker i själva verket att det är rätt magstarkt att
            i dessa inlägg efterlysa tillväxt och ansvar för sysselsättningen,
            när det har förflutit så kort tid efter det att ni hade ett ansvar
            för utvecklingen i det här landet.
          </note>
          <note n="e345e244">
            Jag kan alltså konstatera att svensk ekonomi är på bättringsvägen.
            Detta är grunden. En sund ekonomi är den första förutsättningen
            för ett bra näringslivs- och företagarklimat.
          </note>
          <note n="6b694284">
            När socialdemokratin tog över regeringsmakten var detta själva
            grundbulten. Det var helt nödvändigt att bemästra de obalanser
            som fanns och som finns i svensk ekonomi, för att inte andra satsningar
            på näringspolitik, på selektiva, riktade insatser för att stimulera
            ett livskraftigt näringsliv skulle bli verkningslösa. Höga räntor
            och framtidspessimism såväl hos konsumenter som hos företagare
            kan ta udden av de allra djärvaste, riktade näringspolitiska satsningarna.
          </note>
          <note n="fc9fcc95">
            Grunden för ett gott företagsklimat är en sund ekonomi och att
            både enskilda människor och företagare har framtidstro.
          </note>
          <note n="d5698d0d">
            Om detta är den första förutsättningen, är den andra förutsättningen
            stabila spelregler. Flera andra talare har varit inne på det ämnet.
            Dessa element hänger ihop, därför att när man vet spelreglerna
            vågar man.
          </note>
          <note n="47a74f6d">
            Det gäller företagaren och den som investerar, men det gäller
            också - vilket de borgerliga partierna ofta glömmer bort - konsumenterna
            och löntagarna.
          </note>
          <note n="5bbbb47c">
            När en företagare vet kostnaderna, skatterna, räntorna på sikt
            och förutsättningarna i övrigt, och att de är hyggligt stabila,
            när man tror på framtiden, vågar företagaren satsa och investera.
          </note>
          <note n="f10e7f4f">
            Men det gäller också omvänt, att när konsumenterna och löntagarna
            kan överblicka sin framtid och konsekvenser av olika regelsystem,
            när de känner trygghet inför vad som väntar, vågar de konsumera,
            bygga och efterfråga. Det känns viktigt att poängtera det, att
            det är av marknadens efterfrågan och människors efterfrågan som
            företagen lever, inte av skattesänkningar på eventuella framtida
            inkomster.
          </note>
          <note n="f0b6af40">
            Jag tror att just detta är en underskattad tillväxtfaktor och
            faktor när det gäller näringsklimatet, dvs.
          </note>
          <note n="9757ae73">
            de stabila spelreglerna och framtidstron. Och det är särskilt
            viktigt att stryka under detta när man hör att många, framför
            allt till höger i svensk politik - som
          </note>
          <note n="f53eacc7">
            Carl Erik Hedlund och SAF - tycks tro att tillväxt kan genereras
            genom att anställningstryggheten luckras upp och människorna blir
            otryggare. Jag hörde häromdagen en idé som kom från Svenska arbetsgivareföreningen
            som gick ut på att tillsvidareanställningarna helt borde upphöra
            i framtiden. Jag tror för min del att detta är direkt kontraproduktivt,
            om man nu vill befrämja hög tillväxt och ett starkt näringsliv,
            just av det skälet att man tar en bit av framtidstron från människorna.
          </note>
          <note n="580c2477">
            Fru talman! Långsiktigt stabila spelregler är viktiga för företagen.
            Vi inom socialdemokratin vet också att företagande i sig, inte
            minst nyföretagande och nysatsningar, är riskfyllda verksamheter.
            Desto viktigare blir det att staten och politiken erbjuder fasta
            spelregler. Det skall vara spelregler som underlättar för företagaren,
            som gör att hon eller han vågar satsa tid, pengar och engagemang.
          </note>
          <note n="84beb4a7">
            Vi vill också bli trodda när vi säger att vi strävar efter att
            lägga fast sådana spelregler, och därför är vi beredda till uppgörelser
            över blockgränserna på sådana områden som rör företagsbeskattning,
            arbetsrätt och stödsystem. Men det är inte ett uttryck för en
            förenklad syn, där vi tror att en allmänt uppluckrad arbetsrätt
            eller skattesänkningar i största allmänhet skulle generera tillväxt.
            Det tror vi inte. Men det kan finnas företagsskatter, framför
            allt som rör småföretag, som har en hämmande effekt, och då är
            vi givetvis beredda att se över dem.
          </note>
          <note n="3465d275">
            Det finns alltså skäl att än en gång betona att fasta spelregler
            - det nämns ofta i debatten - måste bygga på ett givande och ett
            tagande över blockgränserna.
          </note>
          <note n="abd5d3a9">
            Det kan aldrig, fru talman, bygga på ensidighet eller på att
            man genomför den ena sidans önskelistor.
          </note>
          <note n="a9aad63b">
            Anf. 122 CARL ERIK HEDLUND (m) replik
          </note>
          <note n="093307fb">
            Fru talman! Det var ett mycket intressant anförande. Jag kunde
            med tillfredsställelse notera att socialdemokratin nu är villig
            att diskutera företagsbeskattningen i en riktning som Moderaterna
            har framfört.
          </note>
          <note n="01a443c3">
            Det är så jag måste tolka det.
          </note>
          <note n="909c407d">
            I våras hade vi en debatt i den här kammaren om företagsbeskattningen.
            Då var lyhördheten minst sagt dålig för frågor gällande förmögenhetsbeskattning,
            dubbelbeskattning m.m. Det är glädjande att nu få de här indikationerna,
            och jag hoppas att de också kommer att konkretiseras i förslag
            från den socialdemokratiska regeringen.
          </note>
          <note n="16b0d06c">
            När Bo Bernhardsson pratar om stabila spelregler låter det bra.
            Men spelreglerna måste vara stabila och bra. Det har funnits en
            ensidighet i Sverige sedan
          </note>
          <note n="9a3a71f5">
            1970-talet så till vida att företagen hela tiden har ställts
            i bakgrunden. Man har gjort tvärtemot vad
          </note>
          <note n="f2092291">
            Gunnar Sträng en gång sade i riksdagen - vi får inte slakta kon,
            utan vi skall mjölka den. Nu har vi faktiskt slaktat kon. Antalet
            företag minskar, industriproduktionens andel av den totala bruttonationalprodukten
            har sjunkit.
          </note>
          <note n="2f1f09c8">
            Min fråga till Bo Bernhardsson är: Inser Bo Bernhardsson och
            hans partikamrater att för att kunna få företagande måste det
            skapas ett eget kapital? Ett eget kapital kan definitionsmässigt
            bara uppstå genom att det har beskattats först. I och med att
            beskattningen är så hög får man ett litet eget kapital. Konsekvensen
            blir svaga företag och liten tillväxt. Det har faktiskt mycket
            stor betydelse. Det vet vi alla som har jobbat i ett företag.
          </note>
          <note n="f89c6ba2">
            När det gäller arbetsrätten vill jag bara säga att Bo
          </note>
          <note n="b8918e7c">
            Bernhardsson måste prata med småföretagarna och de mindre företagen
            som säger att man inte törs anställa.
          </note>
          <note n="ebcd79e8">
            De vet visserligen att de kan bli av med personalen om produktionen
            sjunker men att det kostar alltför mycket. Är Bo Bernhardsson
            medveten om detta?
          </note>
          <note n="68be7648">
            Anf. 123 BO BERNHARDSSON (s) replik
          </note>
          <note n="841cfb3f">
            Fru talman! Det blev mycket att kommentera. Om jag börjar från
            början så tycker jag inte att det kan vara någon överraskning
            att vi är beredda att se över olika företagsskatter. Det har sagts
            tidigare.
          </note>
          <note n="64d07fe0">
            Däremot är det en väsentlig skillnad mellan oss och Moderaterna.
            Vi drivs inte av några ideologiska vanföreställningar om att skatter
            i största allmänhet skulle vara skadliga och att man därför kan
            generera tillväxt genom att sänka skatter, framför allt på kapital
            och förmögenheter. Vi har inte den uppfattningen.
          </note>
          <note n="f44de3d2">
            Däremot är vi självfallet alltid beredda att diskutera utifrån
            sakliga utgångspunkter, om det verkligen finns skatter som hämmar
            tillväxt och hindrar jobb som annars skulle komma till stånd.
            Så är det givetvis.
          </note>
          <note n="fe7e5028">
            Jag har litet svårt att se att det skulle vara en nyhet. Det
            är dock självklart att vi inte har den grundsyn som ni har på
            skatter överlag. Vi ser också den andra sidan. Om inte företagen
            betalar kommer vi att plocka ut detta av konsumenterna - de konsumenter
            som handlar av de företag som Carl Erik Hedlund vill värna om.
            Det är den dubbelheten vi har insett. För företagen måste det
            faktiskt vara bättre att ha köpstarka konsumenter och konsumenter
            med framtidstro än att få skattelättnader på inkomster som ligger
            någonstans långt fram i tiden. Detta är en grundläggande skillnad
            i sig.
          </note>
          <note n="b582c68e">
            Om det finns skadliga skatter, så visa det. Då är vi beredda
            att diskutera. Problemet är att jag inte tycker att ni har visat
            det än.
          </note>
          <note n="8430cc00">
            Anf. 124 CARL ERIK HEDLUND (m) replik
          </note>
          <note n="3158e2c4">
            Fru talman! Jag är ledsen att jag har missuppfattat det här.
            Jag trodde att det fanns en öppning här och att vi kunde föra
            en diskussion över partigränserna och att vi då skulle kunna konstatera
            att det är inom företagarvärlden tillväxten kan komma. Lönsamheten
            är då mycket viktig. Det gäller särskilt lönsamheten efter skatt.
            Det är den som skapar det egna kapitalet och som är grunden för
            att en företagare skall kunna ta risker och utveckla sitt företag.
            Men så var tydligen inte fallet.
          </note>
          <note n="d4eca9e1">
            Bo Bernhardsson säger också att det inte borde vara någon nyhet
            att man är beredd att diskutera olika företagsbeskattningar. Nej,
            diskutera har vi gjort, men nu gäller det vad ni har visat i praktiken.
            Ni har haft återställarpolitiken. Ni förändrade ett stort paket
            med förbättringar som fyrpartiregeringen hade åstadkommit och
            som verkligen var början till en trendväxling i svensk politik,
            nämligen att vi fick ett positivt företagarklimat omvittnat av
            alla företagarorganisationer. Den nya regeringen bestämde sig
            för att det var slut med det.
          </note>
          <note n="6971de39"/>
          <note n="2321a4a2">
            Nu finns det antydningar om att man skulle kunna göra en åter-återställare.
            Det är väl bra, men vi måste göra mycket mera. Om det här landet
            åter igen skall bli en företagarnation, en industrination, måste
            vi se till att betingelserna blir bättre.
          </note>
          <note n="dd0e424b">
            Slutligen när det gäller konsumenterna är det självklart att
            företagen behöver en marknad. Den utgörs av konsumenterna, dvs.
            oss alla. Vi får lön till följd av att vi har anställts i företagen.
            Vi anställs i företagen, eftersom det går bra för företagen. Vi
            har därför en gemensam uppgift att se till att betingelserna är
            de absolut bästa.
          </note>
          <note n="031c314c">
            Anf. 125 BO BERNHARDSSON (s) replik
          </note>
          <note n="f60dcc4a">
            Fru talman! Det är möjligt att Sverige var ett omvittnat bra
            företagarland under den förra regeringens tid. Jag är dock inte
            riktigt säker på det. Vad som hände var faktiskt att jobb försvann
            i hundratusental, företag lades ner och konkurserna var rekordmånga.
          </note>
          <note n="b7faada4">
            Det är möjligt att det finns vittnesbörd om att Sverige var ett
            bra företagarland, men det som skedde i praktiken visade på något
            annat. Det måste väl ändå ha en viss betydelse när man skall sätta
            betyget.
          </note>
          <note n="bafa51dc">
            Ni återkommer ständigt till återställarna. Ni tycks ha litet
            svårt att förstå detta. Långsiktigt hållbara spelregler måste
            bygga på att man tar hänsyn till olika samhällsintressen och att
            man gör upp över blockgränserna för att dessa spelregler inte
            skall rivas när det kommer en ny regering. Poängen med långsiktighet
            i spelreglerna är just att man tar hänsyn till olika intressen.
            Det går inte att genomföra önskelistorna från den ena parten på
            arbetsmarknaden och tro att det skall ligga till grund för långsiktigt
            fasta spelregler. Det är orimligt, men vi har tydligen olika syn
            på tingens ordning.
          </note>
          <note n="815b046b">
            Anf. 126 GÖRAN HÄGGLUND (kds) replik
          </note>
          <note n="936346a3">
            Fru talman! Bo Bernhardsson sade i sitt inlägg att vi har en
            tillväxttakt på omkring 4 %, och det är riktigt. Frågan blir självfallet
            om Bo Bernhardsson tror att denna nivå på tillväxten kan bibehållas
            utan några nya åtgärder. Kan vi långsiktigt ligga kvar på en tillväxtnivå
            på 4 % eller strax därunder utan några nya åtgärder från regeringens
            sida?
          </note>
          <note n="3a63893c">
            Om svaret på den frågan är nej, vilket jag tror blir fallet,
            undrar jag om det behövs en förändrad arbetsrätt, nya regler när
            det gäller kvittningsrätt för nystartad verksamhet och avskaffad
            eller möjligen - för att göra det lättare för Bo Bernhardsson
            - förändrad lagstiftning avseende dubbelbeskattningen?
          </note>
          <note n="2ea7ffa2">
            Uppenbarligen pågår ett visst arbete inom regeringskansliet på
            just dessa områden. Den tredje frågan gäller självfallet hur man
            i så fall kan tala om stabila spelregler när det är just på de
            här områdena som socialdemokraterna har vidtagit återställaråtgärder.
          </note>
          <note n="28a21968">
            Man kan också notera att vi inte har några nya besked om regeringens
            politik och syn på tillväxtområdet och hur vi skall lyfta Sverige
            ur arbetslösheten genom rätt åtgärder på tillväxtens område.
          </note>
          <note n="6865edcb">
            Anf. 127 BO BERNHARDSSON (s) replik
          </note>
          <note n="c2e39320">
            Fru talman! Den första frågan gäller om jag tror att det som
            har gjorts är tillräckligt för att bibehålla tillväxten på den
            här nivån. Nej, det tror jag inte. Jag tror att det till en del
            beror på att vi var nere i en så djup avgrund efter den förra
            regeringens hanterande av de ekonomiska frågorna, så att vi har
            litet gratis av det. Jag tror att det behövs ytterligare åtgärder.
            Men jag tror inte att de allra viktigaste åtgärderna för att upprätthålla
            en hög tillväxt ligger i en försämring av arbetsrätten eller i
            en översyn av dubbelbeskattningen. Jag tror att det är ett sidospår.
          </note>
          <note n="9299fd45">
            Däremot kan det ändå finnas skäl att se över arbetsrätten. Det
            finns en kommitté som arbetar med detta. Vi avvaktar spänt vad
            den kommer fram till.
          </note>
          <note n="2af6a04b">
            Det kan också finnas skäl att se över beskattningen.
          </note>
          <note n="8c0bcfaa">
            Det har jag sagt flera gånger. Men jag tror inte att åtgärderna
            på de områden som borgerligheten ideligen lyfter fram som de stora
            tillväxtbefrämjande åtgärderna är viktigast. Det gäller andra
            områden, och det kommer vi att spegla i tillväxtpropositionen.
          </note>
          <note n="15d8a156">
            Det gäller t.ex. kompetenshöjning, insatser som innebär att Sverige
            utvecklar produktionen teknologiskt, produktionsförnyelse, kompetenshöjning
            av arbetskraften som gör att vi står starkare i den internationella
            konkurrensen.
          </note>
          <note n="1dd00e31">
            Det gäller t.ex. att se över stödsystemen till företagen. Regeringen
            har nyligen tillsatt en kommitté
          </note>
          <note n="b90a5163">
            som skall göra detta, i syfte att förenkla för företagen och
            att se till att stödsystemen verkligen är effektiva och får önskad
            effekt i form av tillväxt och jobb.
          </note>
          <note n="7c803034">
            Det gäller insatser för teknikspridning osv. Det är en lång lista.
          </note>
          <note n="e69b135c">
            Det som skiljer oss åt är i så fall hur mycket vi vill tillskriva
            den typen av förändringar som förändrad arbetsrätt och förändrad
            beskattning av företag. Där har vi inte riktigt samma syn.
          </note>
          <note n="f5c553d7">
            Anf. 128 GÖRAN HÄGGLUND (kds) replik
          </note>
          <note n="b5479109">
            Fru talman! Bo Bernhardsson konstaterar att allt som behöver
            göras har inte gjorts när det gäller tillväxten. Men han avfärdar
            ändå de åtgärder som oppositionen föreslår, som möjligen är små
            var och en för sig, men som sammantaget skulle kunna innebära
            en radikal förändring av det klimat inom vilket vi som enskilda
            människor och som företagare verkar.
          </note>
          <note n="ab0d36d5">
            Han säger att vad man ser fram emot är en ny kommitté som skall
            se över företagsstödet. Det är naturligtvis gott och väl, och
            som jag ser det angeläget och viktigt. Men när det gäller de små,
            konkreta åtgärder som vi tror sammantaget bildar det klimat som
            är helt nödvändigt för att vi skall få nya företag och företagare
            har socialdemokraterna uppenbarligen ännu inga besked att komma
            med.
          </note>
          <note n="b4646bae">
            Vi ser naturligtvis med intresse fram emot en tillväxtproposition,
            när den nu lär komma.
          </note>
          <note n="67cfbd7a">
            Anf. 129 BO BERNHARDSSON (s) replik
          </note>
          <note n="b16fea91">
            Fru talman! Jag vill understryka en gång till att vi är beredda
            att diskutera alla produktiva lösningar på området, men vi är
            inte beredda att hemfalla åt någon sorts enkla uppfattningar att
            skattesänkningar i allmänhet är tillväxtbefrämjande.
          </note>
          <note n="196748fc">
            Vi kommer att reda ut vår syn på dessa frågor ganska snart.
          </note>
          <note n="d15c8c23">
            Anf. 130 EVA FLYBORG (fp) replik
          </note>
          <note n="5176a154">
            Fru talman! Jag tycker att det inte är så givande att återigen
            och än en gång diskutera vems fel det var att vi fick 80-talets
            överhettade ekonomi. Kjell-Olof
          </note>
          <note n="b48b4ef4">
            Feldt är en av dem som på ett förtjänstfullt sätt redan har gjort
            detta - det behöver inte vi göra en gång till.
          </note>
          <note n="92f79dac">
            Jag saknade i Bo Bernhardssons inlägg helt en framtidstro och
            en framtidsinriktning och en förklaring för hur socialdemokratin
            skall åstadkomma tillväxten.
          </note>
          <note n="7253bb75">
            Han säger att det är fyra företrädare som talat om tillväxt och
            efterlyser detta. Ja, det är sant, men det är därför att socialdemokratin
            i sina recept för hur man skall åstadkomma fler jobb bara talar
            om återställare till en gammaldags politik.
          </note>
          <note n="0e939df1">
            Att kvittningsrätt och riskkapital återigen införs för en längre
            eller kortare tid räcker inte.
          </note>
          <note n="7f5638dc">
            En annan sak som Bo Bernhardsson var inne på var att tillväxten
            i år är 4 %. Det är sant. Men kan Bo
          </note>
          <note n="36679261">
            Bernhardsson också tala om vad Konjunkturinstitutet tror att
            tillväxten kommer att vara nästa år?
          </note>
          <note n="fd31dc57">
            Anf. 131 BO BERNHARDSSON (s) replik
          </note>
          <note n="2c5ac322">
            Fru talman! Jag minns inte det på rak arm, men jag vågar slå
            vad om att tillväxten kommer att vara högre än under den borgerliga
            regeringens tid, även enligt Konjunkturinstitutet.
          </note>
          <note n="fd68fc8a">
            Eva Flyborg säger att jag inte talar om vad vi vill göra för
            att få tillväxt. Jo, det är en hel arsenal av åtgärder som måste
            till utöver det som redan är gjort.
          </note>
          <note n="e5c34ebf">
            Men tillväxt är inte något som man skriver ut ett recept för
            i en enda regeringsproposition. Att få en hög tillväxt är en lång
            och mödosam process. Den tillväxtproposition som regeringen snart
            kommer att framlägga är ett steg i en rad av steg på vägen för
            att lyfta Sverige till en stabil tillväxt.
          </note>
          <note n="7273ceb9">
            Jag har pekat på några sådana områden där det är viktigt med
            nya insatser. Kompetenshöjning är ett sådant område, kompetenshöjning
            i produktionen och i företag, högre vidareförädlingsgrad, kompetenshöjning
            av arbetskraften.
          </note>
          <note n="182be5b2">
            Naturligtvis måste räntorna också pressas ned ytterligare. Vi
            kan visserligen visa upp en betydligt bättre utveckling för statsskuld
            och budget, men vi är långt ifrån framme vid målet. Där krävs
            att vi håller fast i det vi har uppnått för att kunna pressa ned
            räntorna ytterligare. Det är fortfarande det allra viktigaste
            näringspolitiska instrumentet.
          </note>
          <note n="90961434">
            Anf. 132 EVA FLYBORG (fp) replik
          </note>
          <note n="0385e03e">
            Fru talman! Konjunkturinstitutet spår för nästa år en halvering
            av utvecklingstakten till ungefär 2 %, och för året därpå ytterligare
            en halvering. Då är den nere i nästan ingenting. Men det glömmer
            hela tiden både Ingvar Carlsson, Bo Bernhardsson och andra förträdare
            för regeringen att nämna. Märkligt det här med närminnet!
          </note>
          <note n="aedb854e">
            Framtidstro har många talat om, speciellt Bo
          </note>
          <note n="c41056c1">
            Bernhardsson. Jag undrar hur skall man som ung våga tro på en
            framtid när det inte ens finns något jobb att komma ut till efter
            skolan?
          </note>
          <note n="17c23f89">
            Jag tror att socialdemokraterna är inställda på att vilja lösa
            arbetslöshetsproblemen. Men hur skall man få nya jobb utan att
            ge tillväxten en chans? Man måste ge tillväxten de rätta verktygen,
            som verkligen behövs för att skapa tillväxt.
          </note>
          <note n="cc8cc390">
            Där är t.ex. slopad dubbelbeskattning ett av de verkningsfulla
            verktyg som industrin och näringslivet verkligen skulle behöva.
          </note>
          <note n="34c0d46a">
            Hur ställer sig Bo Bernhardsson till detta?
          </note>
          <note n="966f18ae">
            Anf. 133 BO BERNHARDSSON (s) replik
          </note>
          <note n="70d30c0f">
            Fru talman! Jag trodde jag hade berättat hur jag ställer mig
            till det.
          </note>
          <note n="c12f2299">
            När det gäller skattesänkning i största allmänhet som ett instrument
            för att få upp tillväxten så tror vi inte på det. Men som jag
            har sagt flera gånger så är vi beredda att diskutera även företagsbeskattningen
            och se om det finns skatter som är tillväxthämmande. Vi är i så
            fall beredda att se över dem och kanske ändra på dem.
          </note>
          <note n="2ee838e9">
            Givetvis är det jobbigt för ungdomar som vill ut på arbetsmarknaden
            att hysa framtidstro. Läget är faktiskt dystert. Jag kan bara
            jämföra med den tid när jag själv gick ut på arbetsmarknaden.
            Det var faktiskt i stort sett bara att anmäla sig på arbetsförmedlingen,
            ja, inte ens det. Man kunde gå upp till ett företag och säga:
            Jag är beredd att jobba, och så fick man ett jobb.
          </note>
          <note n="98f56290">
            Det är en radikalt annorlunda verklighet som möter ungdomarna
            i dag. Därom är vi helt överens.
          </note>
          <note n="b156aef7">
            Allt vi gör, hanteringen av budgetunderskottet för att pressa
            ned räntorna, åtgärder för att höja kompetensen och få ett bättre
            företagarklimat, har som yttersta syfte att erbjuda en bättre
            framtid för de ungdomar som går ut på arbetsmarknaden. Det är
            precis det som är den yttersta avsikten.
          </note>
          <note n="660b0f2e">
            Anf. 134 LENNART BEIJER (v) replik
          </note>
          <note n="02148df7">
            Fru talman! Jag gillar mycket av det som Bo
          </note>
          <note n="95663391">
            Bernhardsson nämnde i sitt huvudanförande. Det är mycket bra
            att Bo Bernhardsson tillbakavisar alla propåer om urholkad arbetsrätt.
            Men jag skall ändå ställa ett par rätt så konkreta frågor.
          </note>
          <note n="f2d7f1b6">
            Anser Bo Bernhardsson att en a-kassenivå på
          </note>
          <note n="2fc9537b">
            75 % kommer att skapa ökad otrygghet och försvåra uppgörelser
            när man måste göra personalinskränkningar?
          </note>
          <note n="e85aa0c4">
            Likaså vore det intressant att veta om Bo Bernhardsson anser
            att den som arbetar i den offentliga sektorn bör ha en likartad
            löneutveckling som den som jobbar inom den privata sektorn.
          </note>
          <note n="0e854633">
            Anf. 135 BO BERNHARDSSON (s) replik
          </note>
          <note n="a0dd8284">
            Fru talman! Jag är helt övertygad om att den sänkta a-kassenivån
            skapar problem. Jag är helt övertygad om att i stort sett varenda
            besparing som vi har genomfört och varenda neddragning skapar
            problem. Det är detta som har varit det stora dilemmat.
          </note>
          <note n="58ff1a48">
            Vi har haft denna tvingande uppgift framför oss att få kontroll
            på statsutgifterna och statsskulden för att få ned räntorna för
            att inte definitivt knäcka det svenska välfärdssystemet. Det är
            denna oerhört svåra avvägning som vi har tvingats till.
          </note>
          <note n="2bd71b0f">
            Jag är övertygad om att nästan varje besparing är jobbig för
            de människor som råkar ut för den, precis som jag också tror att
            skattehöjningar inte tas emot med någon större uppskattning.
          </note>
          <note n="60e6f7db">
            Men detta har varit den nödvändiga uppgiften att ta sig an.
          </note>
          <note n="afae207e">
            Å andra sidan är jag också ganska övertygad om att om vi inte
            hade haft med besparingen på akassorna, då hade Vänsterpartiet
            lagt sig två snäpp till vänster om oss i någon annan fråga, lyft
            fram någon annan besparing och sagt att detta är hemskt för det
            drabbar människorna.
          </note>
          <note n="7866a14f">
            Det hemska är att det inte finns några trevliga sätt att hantera
            ett så stort budgetunderskott som vi har dragit på oss. Det tycker
            jag är det riktigt hemska.
          </note>
          <note n="c3424ef5">
            Men vi kommer inte undan uppgiften om vi tar ansvar för jobb
            i framtiden.
          </note>
          <note n="51967624">
            Anf. 136 LENNART BEIJER (v) replik
          </note>
          <note n="054a6a66">
            Fru talman! Av detta uttolkar jag att Bo Bernhardsson är beredd
            att prioritera att man återgår till högre nivåer när det gäller
            a-kasseersättningarna.
          </note>
          <note n="119ec9e4">
            Jag skulle ändå vilja ha Bo Bernhardssons svar på hur han ser
            på frågan om privat och offentlig sektor.
          </note>
          <note n="19a86a8d">
            Anser Bo Bernhardsson att den offentliga sektorn bör ha en likartad
            löneutveckling?
          </note>
          <note n="9adacbe3">
            Anf. 137 BO BERNHARDSSON (s) replik
          </note>
          <note n="81d7e18b">
            Fru talman! Jag skall ge ett rakt svar på den frågan. Ja, det
            tycker jag i princip. Jag kan inte gå in på olika lönegrupper,
            men jag har den principiella uppfattningen att det bör vara samma
            löneutveckling.
          </note>
          <note n="fdc6b715">
            Olika grupper inom såväl privat som offentlig sektor kan naturligtvis
            ha skäl att argumentera för någonting annat.
          </note>
          <note n="61bbcf67">
            Det viktiga är att jag inte tycker att det är vare sig regeringens
            eller min sak som riksdagsledamot att lägga sig i lönerörelserna.
            Jag tror inte att Lennart
          </note>
          <note n="4e2f0b51">
            Beijer heller vill ha någon form av statlig lönepolitik.
          </note>
          <note n="6632db46">
            Det var svar på frågan.
          </note>
          <note n="e3beb910">
            Anf. 138 KJELL ERIKSSON (c) replik
          </note>
          <note n="2ae56d8b">
            Fru talman! Jag kan instämma i mycket av det som
          </note>
          <note n="d324158e">
            Bo Bernhardsson säger om svensk ekonomi, att den har stabiliserats.
            Centern har också medverkat till denna stabilisering. Den har
            lett till en lägre ränta vilket är den bästa hjälpen för både
            den enskilde och företagaren. Vi har också en hög tillväxt för
            närvarande. Exportindustrin går mycket bra. Det är tacksamt att
            det är så.
          </note>
          <note n="216e752e">
            När det gäller att få fart på nyföretagandet och att få småföretag
            att växa märkte jag en viss passivitet i
          </note>
          <note n="134b901d">
            Bo Bernhardssons anförande. Jag kanske hörde fel.
          </note>
          <note n="6e9b3e9a">
            Jag förstår att Bo Bernhardsson tänker så när han sitter i en
            öppen jeep i den sydafrikanska bushen med lejon springande omkring
            sig. Men här gäller det att vara mer offensiv och få fart på företagandet.
          </note>
          <note n="bbe7a7f8">
            Jag vill därför fråga om de delar av tilläggspropositionen som
            vi har diskuterat, dvs. riskkapitalavdraget, kvittningsrätten,
            arbetsrätten och dubbelbeskattningen är aktuella också för fortsättningen.
          </note>
          <note n="7806a350">
            Anf. 139 BO BERNHARDSSON (s) replik
          </note>
          <note n="4e2e19f1">
            Fru talman! Riskkapitalavdraget har vi aviserat att vi principiellt
            ställer oss bakom. Även kvittningsrätten har funnits med tidigare.
            Det är väl ingen överraskning i en uppgörelse mellan Centern och
            Socialdemokraterna. När det gäller andra förändringar får vi se.
          </note>
          <note n="959b7172">
            Som jag tidigare har sagt är Socialdemokraterna beredda att diskutera
            förändringar av företagsbeskattningen där man kan visa att den
            är hämmande för nyföretagande eller tillväxt. Men poängen är att
            man måste visa på detta.
          </note>
          <note n="2c2ec152">
            Anf. 140 KJELL ERICSSON (c) replik
          </note>
          <note n="4020cd5b">
            Fru talman! Jag tror att det är väldigt viktigt för tillväxten
            med den framtidstro som vi har talat om, och att man ger företagen
            möjlighet att starta, växa och utvecklas. Det gäller framför allt
            de små företagen där de nya jobben finns.
          </note>
          <note n="68f0f7b6">
            Anf. 141 KENT OLSSON (m)
          </note>
          <note n="99847c3c">
            Fru talman! Under den allmänpolitiska debatten för cirka ett
            år sedan stod i denna kammare flera socialdemokrater och sade
            att arbetslösheten skulle minska rejält efter att vi hade fått
            en socialdemokratisk regering. Arbetsmarknadsministern sade att
            arbetslöshetens gissel nu skulle lösas.
          </note>
          <note n="eb3ff7ab">
            Vad har då hänt under det år då vi haft en socialdemokratisk
            regering? Vi har ca 12 % arbetslösa.
          </note>
          <note n="226e3fe6">
            Man har som målsättning att minska arbetslösheten till 10 % till
            år 2000. I debatter och tidningsartiklar säger regeringen att
            man är på rätt väg. Man är ganska nöjd med sin politik när det
            gäller att minska arbetslösheten.
          </note>
          <note n="6c1d8624">
            Enligt ett pressmeddelande från AMS från den 6
          </note>
          <note n="b656257e">
            oktober i år är 10.000 fler människor arbetslösa nu än i september
            förra året. Detta i en situation då vi befinner oss i en högkonjunktur.
            Antalet lediga platser är
          </note>
          <note n="1d926653">
            7.000 färre än för ett år sedan. Antalet varsel är dubbelt så
            många som för ett år sedan.
          </note>
          <note n="6591ebd1">
            Vad har då skett under det här året som förklarar att situationen
            på arbetsmarknaden är så svår? Som sagts flera gånger under debatten
            i dag har vi fått höjda skatter. Vi har fått höjda arbetsgivaravgifter,
            en förändring av arbetsrätten med borttagandet av 12
          </note>
          <note n="ce9750df">
            månaders provanställning och 12 månaders anställning vid arbetstoppar
            samt förändringar när det gäller turordningen. Man har tagit bort
            arbetslöshetsförsäkringen, dvs. alla de s.k. återställarna.
          </note>
          <note n="a59eb0dd">
            Regeringen var snabb med att göra detta som var negativt för
            företagen, medan det gavs arbetstillfällen med det som den borgerliga
            regeringen genomförde.
          </note>
          <note n="8e735230">
            Vilka nya idéer, bortsett från återtagarna, har regeringen haft
            under året? Man har haft ett riktat anställningsstöd som knappt
            gav några jobb. Ett fiasko, skulle man kunna säga. Det gav enbart
            extra pengar till företagen. Det var ett ras för den socialdemokratiska
            arbetsmarknadspolitiken. Man ville ge 12 000
          </note>
          <note n="328e0531">
            för studier inom naturvetenskap och teknik. Det ändrades visserligen
            av regeringen till en lägre summa.
          </note>
          <note n="ac9b83d9">
            Man har tillsatt en utredning om förändringar av akassan. Man
            har tillsatt en utredning angående arbetstiden. Man har tillsatt
            en utredning angående arbetsrätten, den s.k. arbetsrättskommissionen.
          </note>
          <note n="29a470a7">
            Den socialdemokratiska politiken är återställande och utredningar.
          </note>
          <note n="4a9341ea">
            Det har inte visat sig skapa några arbeten. Det kan inte skapa
            några arbeten. En passiv företagsovänlig politik skapar inte arbeten.
            Om nu inte arbetena ökar genom den politik socialdemokraterna
            för, vad gör man för en så utsatt grupp som ungdomen? Man tar
            bort den av den borgerliga regeringen framgångsrikt införda ungdomspraktiken,
            vilken efter praktiktiden gav många arbeten, och ersätter den
            med kommunalt ansvar för arbetslösa ungdomar.
          </note>
          <note n="d6e27c74">
            Arbetsmarknadsministern har inte ens med sig kommunerna. I gårdagens
            Aftonbladet klagar han bittert över detta och anser att kommunerna
            sviker de unga arbetslösa. Bara 800 ungdomar finns i kommunala
            aktiviteter. Inte ens kommunerna anser alltså att den socialdemokratiska
            arbetsmarknadspolitiken är lyckad.
          </note>
          <note n="288e9386">
            Låt mig fråga arbetsmarknadsministern vilka idéer han har för
            att få ned arbetslösheten. Kommer det några förslag om förändringar
            i arbetsrätten vilket alla företagare anser vara det viktigaste
            för att de skall våga nyanställa?
          </note>
          <note n="fc91afa2">
            Vilka förändringar kommer, vad gäller a-kassan, för att öka trycket
            på de arbetslösa att söka jobb? Vad gör man för att få en effektivare
            arbetsmarknadsutbildning?
          </note>
          <note n="eb7e34b2">
            Mot denna idéfattiga och utredningstörstande socialdemokrati
            står vi moderater med våra idéer för att minska arbetslösheten
            och för att få företagare att anställa fler. Vi vill sänka skatter.
            Vi vill ha en allmän arbetslöshetsförsäkring med större krav på
            arbetslösa.
          </note>
          <note n="90cdb4cc">
            Vi vill satsa på kompetensutveckling och utbildning.
          </note>
          <note n="9c75aafb">
            Vi vill utbilda människor där de behövs för företagen.
          </note>
          <note n="db199633">
            Vi vill inte ha en utbildning som är allmän utan att ge fler
            jobb. Vi vill satsa på en lärlingsutbildning som ger jobb; se
            på situationen i Tyskland och Österrike.
          </note>
          <note n="722f996f">
            Vi vill att man skall ha möjlighet till en flexibel arbetstid
            och individuella avtal, något som i dag stöds av många. Jag läste
            detta senast i TCO:s tidning. Vi vill satsa på utbildningskonton.
          </note>
          <note n="4dc84784">
            Vi har tidigare i sju punkter klart redovisat hur vi skall få
            fler arbeten i Sverige. Vi har i dag redovisat ett antal förslag
            här i kammaren. Vi har idéer. Var är de socialdemokratiska idéerna?
            Jag ser med förnöjsamhet fram emot att få höra om det finns några
            idéer från arbetsmarknadsministern i dag, eller om vi skall få
            uppleva, att vi, som alltid, går härifrån tomhänta.
          </note>
          <note n="84f2ff28">
            Anf. 142 ELVING ANDERSSON (c)
          </note>
          <note n="66d9d7bf">
            Fru talman! Som har påpekats under debatten tidigare i dag pekar
            väldigt många kurvor i dag åt rätt håll. Den ekonomiska utvecklingen
            går över förväntan, tillväxten ökar mer än vad många vågat hoppas
            på, och vi kan nå balans i statens budget tidigare än vad som
            bedömts möjligt tidigare.
          </note>
          <note n="7f81d920">
            Trots detta finns kurvor som inte ger en lika optimistisk bild
            av läget. Jag tänker då självfallet på arbetsmarknadssituationen.
            Somliga debattörer, inte minst arbetsmarknadsministern själv,
            brukar alltid peka på det faktum att det har skapats bortåt 100
            000
          </note>
          <note n="6548459c">
            nya jobb under det senaste året. Det är i och för sig sant, men
            jag tycker ändå inte att det ger särskilt stor anledning att slå
            sig för bröstet. Faktum är ju att massarbetslösheten består. Jag
            vågar dessutom påstå att de nya jobben hade varit väsentligt fler
            om inte den socialdemokratiska regeringen i fjol höst hade ägnat
            sig åt den mycket olyckliga återställarpolitiken.
          </note>
          <note n="1c648bf2">
            I de rapporter som vi får från AMS tonar en dyster bild fram.
            Antalet varsel ökar, och antalet nyanmälda platser minskar. Samtidigt
            som statistiken visar att det finns bestående problem inom sysselsättningsområdet,
            kommer t.ex. LO men också politiska partier här i riksdagen med
            krav på återställare av bl.a. ersättningsnivåerna i a-kassan.
            Dessa debattörer tycks inte eller vill inte inse vilka utomordentligt
            stora problem som återstår att lösa.
          </note>
          <note n="0519a5ce">
            Om vi skall fortsätta stärka förtroendet för svensk ekonomi,
            sänka räntorna och öka sysselsättningen, måste vi med kraft fortsätta
            arbetet med att sanera statens finanser. Återställarpolitik i
            fel riktning leder inte till sundare finanser utan riskerar att
            ytterligare dränera budgeten och minska trovärdigheten i ambitionerna
            inom den ekonomiska politiken. Det finns säkert partier och personer
            som vill uppnå opinionsmässiga vinster genom att kräva höjda ersättningsnivåer,
            men jag tycker att det finns anledning att väldigt starkt varna
            för den typen av populism.
          </note>
          <note n="8c43c609">
            Vi befinner oss i dag mitt inne i en högkonjunktur, och ändå
            har arbetslösheten inte sjunkit mer än någon enstaka procent.
            I regeringsförklaringen angav statsministern att regeringen skall
            arbeta för att tiondel för tiondel pressa tillbaka arbetslösheten.
            Detta understryker problematiken. I ett läge då vi borde räkna
            minskad arbetslöshet i procent, räknar regeringen i tiondelar.
          </note>
          <note n="8fd17f8b">
            Det är dessutom mycket troligt att konjunkturen vänder och att
            kurvorna under 1996/97 kommer att peka nedåt igen. Om vi går in
            i nästa lågkonjunktur med en hög arbetslöshet kommer den att permanentas.
          </note>
          <note n="01966385">
            Då är det de grupper som har den svagaste anknytningen till arbetsmarknaden
            som ytterligare kommer att bli lidande. Det handlar framför allt
            om äldre, det handlar om invandrare, det handlar om ungdomar,
            och det handlar om människor med olika slag av handikapp. Dessa
            har det nu svårt att komma in på arbetsmarknaden, och i en sådan
            framtid kommer de att få det än svårare.
          </note>
          <note n="33caf978">
            Riskerna för en tudelning av svensk ekonomi har inte upphört.
            Därför är det av utomordentligt stor vikt att hemmamarknaden ges
            möjlighet till ökad tillväxt och därmed ökad sysselsättning. Skall
            det här lyckas måste villkoren för de mindre och medelstora företagen
            förbättras. Därför måste vi nu utnyttja de möjligheter tillväxten
            ger genom att växla in den i en ökad sysselsättning.
          </note>
          <note n="ce713a2a">
            Som jag har påpekat många gånger tidigare är det inte inom arbetsmarknadspolitiken
            som de nya jobben skapas. Centerpartiet har konkreta förslag till
            hur sysselsättningen kan ökas. Det handlar om skatteväxling, bättre
            riskkapitalförsörjning och en småföretagsanpassad förändring av
            arbetsrätten. De förslagen ger bättre villkor för de mindre företagen,
            samtidigt som miljön förbättras via en skatteväxling. Centerpartiets
            förslag till skatteväxling innebär en växling på
          </note>
          <note n="98aded7c">
            50 miljarder kronor - 25 miljarder i skattelättnader på arbete
            och 25 miljarder i skatt på miljöstörande verksamhet.
          </note>
          <note n="769bcdfe">
            Den sektor som brukar kallas den gröna sektorn har också en mycket
            stor potential. Den globala miljömarknaden var 1994 värd ca 210
            miljarder dollar.
          </note>
          <note n="33d413a7">
            År 2000 beräknas den vara värd ca 320 miljarder dollar. Enligt
            Sveriges tekniska attachéer beräknas enbart miljömarknaderna i
            Öst- och Sydostasien växa med 10 % per år. Utvecklingen av de
            här marknaderna har av World Watch Institute kallats den andra
            industriella revolutionen. Men enligt OECD kommer
          </note>
          <note n="9512cdeb">
            Sverige med nuvarande industristruktur bara att öka produktionen
            för miljömarknaden med hälften av
          </note>
          <note n="fcecf05b">
            OECD-genomsnittet och bara med en tredjedel av de bästa ländernas
            förmåga. Det här är inte acceptabelt.
          </note>
          <note n="eb68a5de">
            Sverige borde vara världsledande på satsningar på den gröna sektorn.
          </note>
          <note n="810a657d">
            Centern har i tidigare debatter redovisat ett antal förslag till
            hur vi skall få fart på tillväxten. Jag redovisar därför inte
            detta ytterligare.
          </note>
          <note n="b2b161b8">
            Jag vill peka på det mycket stora övertidsuttag som finns för
            närvarande och som är mycket bekymmersamt. Risken är att vi så
            att säga bränner ut arbetskraften från två håll. En del av arbetskraften
            har mer än full sysselsättning, med risk för förslitningsskador
            och annat som kan bli följden, och många andra står helt utanför
            arbetsmarknaden. Med ganska modesta förändringar av arbetsrätten
            kan den här situationen förändras och fler människor komma i arbete.
          </note>
          <note n="aace8483">
            Anf. 143 ELVER JONSSON (fp)
          </note>
          <note n="76d5accf">
            Fru talman! När man hör företrädare för regeringen uttala sig
            kan man lätt tro att allt är frid och fröjd i
          </note>
          <note n="601e0020">
            Sverige. Enligt statsministern är läget nu, ett halvår före hans
            avgång, så gott att han talar om att han har löst de stora problemen.
          </note>
          <note n="70f23d0c">
            AMS kommer med ett pressmeddelande under den förledande rubriken
            "Fortsatt minskning av arbetslösheten", och medierna hänger på
            och talar om att det nu finns 100 000 fler sysselsatta. Med en
            viss statistisk infallsvinkel kan man säga att detta stämmer.
            Men bläddrar man vidare i pressmeddelandet från AMS
          </note>
          <note n="75e0cbf5">
            möter man den dystra verkligheten: fler arbetslösa, färre i åtgärder,
            fortsatt brist på lediga platser och fortsatta varsel inom särskilt
            landstingsområdet.
          </note>
          <note n="19c3e6a3">
            Listan är lång, och efter ett år av s-styre kan man konstatera
            att regeringen har misslyckats med att åtgärda massarbetslösheten.
          </note>
          <note n="b5b628f5">
            Till det kommer att vi har en konflikt som är i kraftigt växande.
            Nu är det inte bara arbetslösa som drabbas, utan inom service
            och vård kommer tredje man att få känna av de milslånga avstånden
            mellan verklighet och vallöften.
          </note>
          <note n="eb4aa4ea">
            Den totala arbetslösheten har på ett år, från september 1994
            till september i år, ökat från 477 000 till
          </note>
          <note n="a443e2a4">
            498 000 personer. Det är en ökning med över 4 % på ett år i en
            högkonjunktur. Det innebär att 12 % av arbetskraften är arbetslös
            eller i åtgärder. Var åttonde person i vårt land står alltså utanför
            den reguljära arbetsmarknaden.
          </note>
          <note n="c3f5f9a2">
            Regeringen hanterar som det ser ut långtidsarbetslösheten på
            ett uppgivet sätt. Över 93 000 personer är nu långtidsarbetslösa.
            Det är nästan exakt lika många som för ett år sedan.
          </note>
          <note n="9de6a9e5">
            Kvinnorna får ökade problem på arbetsmarknaden, och 207 000 kvinnor
            är utan arbete. Lika dramatiskt är det för ungdomarna. Det finns
            nu över
          </note>
          <note n="cbaec978">
            105 000 arbetslösa ungdomar, vilket innebär att det har skett
            en ökning under det senaste året.
          </note>
          <note n="544e094d">
            Man kan även känna oro över den kraftiga nedgången i åtgärdsdelen.
            Särskilt allvarligt är det för de handikappade på arbetsmarknaden.
          </note>
          <note n="61128d18">
            Fru talman! Problemet är och var att Socialdemokraterna blev
            sin egen valretoriks fångar. Återställarna skulle rätta till allt,
            var beskedet förra hösten, och man tog främst hjälp från Vänsterpartiet.
            Ungdomspraktiken avskaffades, en åtgärd som hade gett sysselsättning
            åt över 50 000 ungdomar förra hösten. I
          </note>
          <note n="d04e8446">
            stället kom regeringen med en ungdomsintroduktion som blev rena
            floppen. Den gjordes om till en arbetsplatsintroduktion, men nu
            är bara 20 000 personer berörda, trots de många arbetslösa ungdomarna.
          </note>
          <note n="1cbc5832">
            På arbetsrättens område skulle man återställa.
          </note>
          <note n="ac2280e8">
            Provanställningen blev kortare, och det blev svårare att genomföra
            förändringar och neddragningar. Den statliga a-kassan, som enligt
            alla fungerade väl, skrotades av ideologiska skäl.
          </note>
          <note n="4f1826fa">
            Ett praktexempel på socialdemokratiskt dubbelspel är ersättningsfrågorna.
            När ungdomspraktiken, som för övrigt Socialdemokraterna var emot,
            infördes skällde man som bandhundar därför att den "bara"
          </note>
          <note n="08388a60">
            skulle ge 5000 kr i månaden. Vem kan leva på det?
          </note>
          <note n="75e3f2c2">
            frågade socialdemokratiska höjdare. Nu erbjuds ungdomar allt
            ifrån 640 kr i månaden till ett eventuellt avtal, som kan ge runt
            2000 eller 2500 kr i månaden.
          </note>
          <note n="48a7339f">
            Tala om dubbelspel!
          </note>
          <note n="21f97b9b">
            På ungdomsområdet har karusellen snurrat snabbare än någonsin.
            Ungdomsintroduktionen, som totalhavererade redan i inledningsskedet,
            byttes ut mot arbetsplatsintroduktionen, och det riktade arbetsmarknadsstödet
            blev ju det verkliga RAS:et.
          </note>
          <note n="6935bba3">
            Är då inte regeringen bekymrad? Anders Sundström skall ändå hållas
            räkning för att han - låt vara i försiktiga ordalag - i en artikel
            nu offentligt beskriver hur illa man har hanterat situationen.
            Regeringens stolta mål att ingen ungdom skulle gå öppet arbetslös
            i mer än hundra dagar gavs ju bort till en frist för administrationen.
            Över hundra dagar har nu använts till att försöka teckna avtal,
            som är både krångliga och föga användbara. "Jag är besviken -
            - - Det är oacceptabelt - - - denna långbänk drabbar en rad enskilda
            unga människor som nu känner ännu större osäkerhet än tidigare"
            säger arbetsmarknadsministern i sin långa klagovisa. Han konstaterar
            att bara 7 av 24 länsarbetsnämnder har tecknat avtal, och i några
            län har man inte ens ramavtal med kommunerna. Det är så illa att
            arbetsmarknadsministern varnar för att ungdomsarbetslösheten kan
            bli föremål för ett Svarte
          </note>
          <note n="d38e0f74">
            Petter-spel. Statsrådets egna ord är träffande och ekar ihåligt
            i tomrummet.
          </note>
          <note n="8b81a27c">
            Hur får vi då en fungerande arbetsmarknad?
          </note>
          <note n="a66a8d0b">
            Ja, fru talman, man kan inte se detta isolerat. Jag har många
            gånger påstått att den linje som vi i Folkpartiet hävdar måste
            finnas i botten när det gäller människors möjligheter att få jobb.
            Den linjen vilar på tre ben som det tål att upprepas: en aktiv
            arbetsmarknadspolitik, ett positivt näringsklimat samt sunda och
            sanerade statsfinanser.
          </note>
          <note n="79cc76d8">
            Vi lever dock med en märklig paradox i vårt arbetsliv. Arbetslöshet
            beror inte främst på arbetsbrist.
          </note>
          <note n="952025fe">
            Det är i stället några andra brister som vi måste åtgärda: bristen
            på lönsamhet, bristen på pengar i offentliga kassor och bristen
            i fråga om vårt sätt att hantera arbetslivet.
          </note>
          <note n="a9c707ac">
            Alla dessa brister måste undanröjas för att vi skall få ett fungerande
            arbetsliv, och det är bråttom. En del tecken tyder nu på att man
            också i regeringskretsen har börjat tänka om.
          </note>
          <note n="a54dad28">
            Det behövs nu en rejäl tempohöjning för att med gemensamma tag
            nå en bättre balans på arbetsmarknaden. Det gäller att satsa på
            ett näringsliv som genererar nya arbetsplatser och också att ny
            teknik får vara med och stärka den tjänstesektor som behöver utvecklas.
          </note>
          <note n="839b4215">
            Min uppmaning till Anders Sundström blir i dag:
          </note>
          <note n="1449f46f">
            Plocka fram ur garderoben en del av de framgångsrika åtgärderna
            från förra regeringsperioden! Jag tänker då särskilt på ungdomspraktiken.
            Det gäller också detta med att återställa "återställarna" beträffande
            arbetsrätten. Det gäller också den statliga a-kassan. Det skulle
            bli en fortsättning på en dokumenterat god försöksperiod.
          </note>
          <note n="b9819265">
            Vad vi behöver är åtgärder som underlättar och ger ökad flexibilitet
            - till glädje för enskilda människor som behöver ett jobb och
            till glädje för vår samhällsekonomi - just för att fortsatt hävda
            en god välfärdspolitik.
          </note>
          <note n="22ac14f7">
            Anf. 144 HANS ANDERSSON (v)
          </note>
          <note n="b4c23916">
            Fru talman! Arbetsmarknadsministern har givit ut en liten skrift,
            Rekord i nya jobb. Han säger där: Arbetslösheten är den största
            orättvisan i dagens Sverige.
          </note>
          <note n="865627bb">
            Detta är sant. Ta det på allvar!
          </note>
          <note n="9e5ec234">
            Anders Sundström säger också: Nu känner vi en ljummen medvind
            i ryggen.
          </note>
          <note n="b3a8207a">
            Detta är inte sant. Det är sant att tillväxten ökar.
          </note>
          <note n="47695f9a">
            Det sade jag här den 2 juni i debatten här. Det är också sant
            att sysselsättningen ökar, men massarbetslösheten har bitit sig
            fast.
          </note>
          <note n="8897360b">
            Jag är väldigt rädd för att det har skett en tillvänjning till
            massarbetslöshetens samhälle och för att de åtgärder som man tittar
            på framför allt är avsedda att slå mot de arbetslösa. Det handlar
            där om att ifrågasätta deras vilja, att utmåla dem som lata och
            att skaffa fram regler som gör dem allt maktlösare. Floran av
            den typen förslag i debatten är mycket stor.
          </note>
          <note n="4d4ccf4f">
            Jag har i dag glatt mig åt en artikel i Dagens Nyheter av bl.a.
            AMS-chefen Göte Bernhardsson, som kunde punktera en del av de
            s.k. forskarrapporternas implikationer och konsekvenser.
          </note>
          <note n="9b359051">
            Ett perspektivskifte måste komma till stånd, så att vi kommer
            tillbaka till synen att det är ett samhällsmisslyckande när arbetslösheten
            är som den är. Det finns politiska möjligheter att få ner arbetslösheten
            och få en ökad sysselsättning. Politiker måste ta sitt ansvar.
          </note>
          <note n="857cd0f1">
            När det gäller detta med att kommunerna saknar pengar för att
            kunna behålla anställningar och betala skäliga löner till kvinnor
            handlar det om att politiker i denna riksdag har sett till att
            kommunerna berövats ekonomiska resurser för välfärdsutveckling.
            Så är det tänkt att fortsätta, enligt kompletteringspropositionens
            långtidsprognos och enligt KI:s prognos.
          </note>
          <note n="8fd5b09a">
            Den kommunala sektorn kommer att dra en allt mindre andel av
            BNP 1995, 1996 och 1997. Det ingår i en politisk plan. Vi är helt
            emot denna.
          </note>
          <note n="35be7195">
            Det gäller, tycker jag, att vara väldigt klar över att arbetslöshetens
            orsaker inte är att vi har en för stor offentlig sektor och inte
            är att vi har ett för högt skattetryck. Jag tror mig veta att
            flertalet ekonomer i dag är på väg mot en sådan syn. Jag hoppas
            att här kommer att finnas en möjlighet att vrida vapnen ur händerna
            på den borgerliga agitationen.
          </note>
          <note n="3a25d254">
            Massarbetslösheten är här. Jag skall inte rabbla siffror. Jag
            avgav ett omdöme i debatten den 2 juni, och jag har samma omdöme
            i dag: Det är utomordentligt allvarligt att arbetslösheten omfattar
            10 000
          </note>
          <note n="ba9d4dea">
            fler än för ett år sedan, samtidigt som åtgärderna omfattar 56
            000 färre. Det är allvarligt att just kompetenssidan, utbildningssidan,
            arbetsmarknadsutbildningen och utbildningsvikariaten - vilka vi
            borde prioritera - är de områden där den största minskningen skett.
          </note>
          <note n="d600e667">
            Lika oroande är att det sker en så kraftig minskning beträffande
            beredskapsarbeten och andra inslag som skulle kunna förhindra
            utslagning och utförsäkring och som i stället skulle kunna ge
            arbetslösa människor sysselsättning. Däremot ökar den passiva
            utbetalningen.
          </note>
          <note n="39dc5014">
            Vi sade i våras att regeringens politik inte räckte till. Volymen
            var för låg, och för litet resurser ställdes till AMS förfogande.
            Alla kommuner kan i dag se att det i dag finns mindre pengar hos
            arbetsförmedlingarna. Alla län kan se att LAN saknar resurser.
          </note>
          <note n="2285e809">
            Jag har under sommaren ställt några frågor och fått svar, men
            jag upprepar vad jag sagt. Trots allt tror jag nämligen att regeringen
            tänker om. Det gäller t.ex.
          </note>
          <note n="c8608690">
            lönebidragen. De finns inte tillgängliga för att användas exempelvis
            till att få långtidsarbetslösa som är över 60 år i jobb. Lönebidragen
            finns inte tillgängliga för att placera ut handikappade, trots
            att det finns sådana platser. Det beror på att regeringen, med
            Centerns goda minne, drog tillbaka pengar.
          </note>
          <note n="059af211">
            Sätt tillbaka pengar, så att de handikappade kan få rimlig social
            sysselsättning!
          </note>
          <note n="6ce5086b">
            På ungdomssidan har jag varnat för att man inte bara kan fly
            från ansvaret och säga: Det här får kommunerna fixa tillsammans
            med länsarbetsnämnderna.
          </note>
          <note n="a42b19e7">
            Jag tror att Anders Sundström nu delar min uppfattning.
          </note>
          <note n="0c5a5207">
            Jag är positiv till det kommunala engagemanget, men jag är mycket
            negativ till att man flyr ansvaret på det sätt som regeringen
            gjort. Det har blivit just den cirkus som vi varnade för: Ungdomarna
            ramlar mellan stolarna.
          </note>
          <note n="ed2335e5">
            I fråga om kompetensutvecklingen har jag nämnt att det blivit
            en minskning för flera åtgärder. Det blev heller ingenting av
            det som vi krävde inte minst för kvinnor och lågutbildade arbetslösa,
            nämligen ett kraftfullt kompetensutvecklingsprogram. Det diskuteras
            på seminarier, men vi kräver åtgärder nu! Det gäller kvinnornas
            situation. Det gäller deltidsarbetslösa som fått en regelförändring
            som gör att flera av dem i dag kommer att gå ut i heltidsarbetslöshet
            -
          </note>
          <note n="fc53946a">
            detta i stället för att de får rätt till ökad arbetstid.
          </note>
          <note n="f943fee3">
            Vi har pläderat för en annan arbetsmarknadsstruktur, nämligen
            att man i arbetslivet och näringslivet tar ett väsentligt större
            ansvar både för introduktionen i arbetslivet med praktiktjänstgöring
            och lärlingssystem och för kompetensutvecklingen. Det finns pengar
            inom ramen för näringslivet. Vinsterna är ju rekordartade. Det
            vore inte konstigt att ha en sådan vinstdisposition som ger upphov
            till ökad kompetensutveckling.
          </note>
          <note n="13f8178d">
            Sist men inte minst tänker jag på det statliga och kommunala
            ansvaret, dvs. den offentliga sektorn. I
          </note>
          <note n="10b93e5e">
            dag gör man sig av med folk, trots att behoven finns och trots
            att människor gör utomordentliga arbetsinsatser.
          </note>
          <note n="38c49153">
            Anf. 145 KENT OLSSON (m) replik
          </note>
          <note n="9da1497a">
            Fru talman! Det är intressant att höra att en del av
          </note>
          <note n="add6dcc7">
            Hans Anderssons synpunkter överensstämmer med våra. Bl.a. avser
            jag det sista som han sade om kompetensutvecklingen och om att
            vi kanske borde införa lärlingsutbildning.
          </note>
          <note n="4d1077a5">
            Däremot blir jag litet bekymrad - dock inte förvånad - när Hans
            Andersson säger att höjda arbetsgivaravgifter och höjda skatter
            inte är något bekymmer för företag eller anställda.
          </note>
          <note n="450a53a0">
            Menar Hans Andersson att vi genom att höja skatter och arbetsgivaravgifter
            skapar fler jobb? Hans
          </note>
          <note n="8fc81436">
            Andersson kan inte mena det. Det vore ändå intressant att få
            höra Hans Anderssons synpunkter i det avseendet.
          </note>
          <note n="f1e47cb5">
            Anf. 146 HANS ANDERSSON (v) replik
          </note>
          <note n="b2898967">
            Fru talman! Ja, Kent Olsson kan få höra min uppfattning. Jag
            skall fatta mig ganska kort.
          </note>
          <note n="48a2a0dd">
            När det gäller jobben var vårt inslag att sänka skatten för att
            skapa fler jobb. Kent Olsson vet mycket väl att vi har presenterat
            system för en arbetsgivaravgiftssänkning om arbetstiden reduceras
            och högre sysselsättning garanteras. Vi har föreslagit sänkta
            arbetsgivaravgifter om man etablerar kompetensutveckling i företagen.
            Det har vi väntat på år efter år.
          </note>
          <note n="121cd677">
            Vi har däremot föreslagit vinstdisposition, dvs. att personal
            får en möjlighet att ha inflytande över de överskott som skapas
            i näringslivet så att de kan investeras i personalens kompetensutveckling.
          </note>
          <note n="a67c5f27">
            Men Kent Olsson har helt missförstått situationen, för han sade
            i sitt huvudanförande att det går åt pepparn nu och att varslen
            ökar. Ja visst, men hela den varselökning som Kent Olsson har
            observerat i pressmeddelandet kommer från den offentliga sektorn,
            där landstinget i dag gör sig av med offentligt anställda, framför
            allt kvinnor. Ni vill inte lägga ett öre för att finansiera de
            resurserna.
          </note>
          <note n="ad5acd11">
            Anf. 147 KENT OLSSON (m) replik
          </note>
          <note n="b792769d">
            Fru talman! Sänkta arbetsgivaravgifter genom sänkt arbetstid.
            Det innebär att grundtesen fortfarande är att höjda skatter ger
            fler jobb. Kopplingen ligger alltså i att om man sänker arbetsgivaravgiften
            sänker man arbetstiden. Men det innebär inte att man på något
            sätt får en ökning av den totala arbetstiden, snarare tvärtom.
          </note>
          <note n="9b617d3d">
            Det råder väl inget tvivel om att varselökningen sker på den
            offentliga marknaden. Det vet vi också.
          </note>
          <note n="74d31d81">
            Men skillnaden i synsätt mellan Hans Andersson och mig är ju
            att jag inte tror att den offentliga sektorn kommer att öka. Vi
            moderater tror att den offentliga sektorn behöver bantas. Den
            offentliga sektorn behöver få konkurrens. Många av de jobb som
            i dag utförs inom den offentliga sektorn kan utföras inom den
            privata sektorn. Det är väl en uppfattning som givetvis inte Hans
            Andersson delar. Men jag tror att det är en nödvändig omstrukturering
            som på det här sättet sker inom den offentliga sektorn.
          </note>
          <note n="b65f325d">
            Anf. 148 HANS ANDERSSON (v) replik
          </note>
          <note n="854d6fa3">
            Fru talman! Det var ett förvirrat inlägg. Det vet väl jag att
            moderaterna och högern alltid har velat dra ned på den offentliga
            sektorn. Där behöver ni inte gläfsa så mycket. Ni får ju precis
            det ni vill. Den offentliga sektorn dras ned i dag. Det är den
            sektor där sysselsättningen minskas, dag för dag, procentuellt
            tiondel för tiondel, skulle jag kunna travestera arbetsmarknadsministern.
            Avsikten enligt KI:s prognos är att fortsätta så 1995, 1996, 1997.
            Vi är helt emot detta, och vi är helt emot att man drar ned på
            den viktiga vården, omsorgen och välfärden, som redan sitter mycket
            illa till.
          </note>
          <note n="b38cbfa8">
            När det gäller skatter har vi också föreslagit en kraftfull skattesänkning
            på tjänstesidan. Det var ett av våra huvudteman för att gynna
            sysselsättningen. Däremot har vi också föreslagit en höjd bolagsskatt,
            dvs.
          </note>
          <note n="5badc354">
            de överskott som uppkommer skall också beskattas på ett progressivt
            sätt.
          </note>
          <note n="30c0eb19">
            Sedan vill vi inte göra oss av med pengarna på ett lättfärdigt
            sätt. Vi vill använda dem för investeringar, för kompetensutveckling,
            för att förstärka konkurrenskraften, industri- och näringsliv,
            men också offentlig sektor. Det tror jag är framtiden. Jag tror
            att det Kent Olsson talar för egentligen bara är att av ideologiska
            skäl riva ned den offentliga sektorn. Vi har sett den utvecklingen.
            Den har skapat alltmer arbetslöshet.
          </note>
          <note n="e357cb50">
            Anf. 149 BARBRO JOHANSSON (mp)
          </note>
          <note n="28d0438e">
            Fru talman! Situationen på arbetsmarknaden är svår. Antalet lediga
            platser ökar inte i den takt som skulle behövas för att få fler
            människor i arbete.
          </note>
          <note n="b43cc0c3">
            BNP har ökat, vilket främst beror på exportindustrin. Men trots
            detta faktum ökar inte sysselsättningen. Vi i Miljöpartiet vill
            visa på gröna lösningar.
          </note>
          <note n="4ca6bb56">
            Inom den nya sektorn med s.k. gröna jobb kommer behov av arbetskraft
            att uppstå, och, fru talman, gröna jobb är ett av de tre områden
            som jag vill ta upp i dagens allmänna debatt. Rapporter, främst
            utländska sådana, visar att investeringar i miljön innebär ett
            ökat antal arbetstillfällen.
          </note>
          <note n="44234470">
            I ett kretsloppssamhälle minskas uttaget av råvaror och återanvändning
            av produkter blir nödvändigt.
          </note>
          <note n="7e5c6923">
            Återanvändning och återvinning är mer arbetsintensivt och kräver
            en ökad arbetsstyrka.
          </note>
          <note n="0ac9b81c">
            En skatteväxling, som Miljöpartiet förordar, med sänkt arbetsgivaravgift
            gör det lönsamt för företagen att anställa fler människor och
            möjliggör en omställning mot ett mer uthålligt samhälle.
          </note>
          <note n="670ceb58">
            En satsning på produkter som är bra för miljön innebär viktiga
            konkurrensmedel. De företag som inser detta och gör strategiska
            investeringar kommer att vinna på dessa i framtiden.
          </note>
          <note n="fa0c523f">
            Konkurrensfördelar inom miljöområdet finns också på tjänster
            och service. Genom att svenska företag satsar på miljöteknik kan
            Sverige vinna konkurrensfördelar genom att gå före och genom att
            svenska företag får exportera.
          </note>
          <note n="9825b2c2">
            Worldwatch Institute skriver: "Företag och stater som inte utnyttjar
            möjligheterna att göra strategiskt riktiga investeringar i ny
            teknik, nya produkter och processer kommer att hamna på efterkälken
            och gå miste om de arbetstillfällen dessa nya industrier kommer
            att skapa. - - - Om uthållig utveckling blir lönsam, kommer de
            flesta företag att sträva efter detta."
          </note>
          <note n="63659a7a">
            Fru talman! Sverige har just dessa förutsättningar.
          </note>
          <note n="8780a3b9">
            Vi har en hög utbildningsnivå för att kunna produktutveckla.
            Vår miljömedvetenhet har fått ökad bredd och förankring de senaste
            åren.
          </note>
          <note n="a03c91fd">
            Genom den svaga kronan har svenska företag ett försprång på världsmarknaden
            och kan genom ökad sysselsättning bidra till att få ner arbetslösheten.
          </note>
          <note n="d021e060">
            Fru talman! Satsningar på förnyelsebar energi ger jobb. Skulle
            en investering i större skala på vindkraft komma till stånd skulle
            ca 10 000 årsarbeten skapas.
          </note>
          <note n="2b138afd">
            Sverige passar utmärkt för vindkraft med långa kuststräckor och
            lediga utrymmen för vindkraftverk.
          </note>
          <note n="ff1a00bc">
            Ökat antal solceller och solfångare beräknas ge
          </note>
          <note n="22099f1f">
            3 000 årsarbeten och energieffektivisering ger 1 500
          </note>
          <note n="4cae14cc">
            arbeten per besparad terrawattimme.
          </note>
          <note n="2c7044e0">
            Slutsatsen blir att nya jobb bör komma inom den gröna sektorn,
            och att Sverige bör bli ett föregångsland.
          </note>
          <note n="8cf261d7">
            Fru talman! Mitt andra ämne i dag gäller arbetstidsförkortning,
            som vi inom Miljöpartiet har förordat under flera år. En arbetstidsförkortning
            innebär att man delar på jobben och att fler människor kan få
            arbete. Därför vill jag vända mig till arbetsmarknadsminister
            Anders Sundström och säga att Miljöpartiet är öppet för åtminstone
            ett försök i större skala med arbetstidsförkortning under ett
            eller två år.
          </note>
          <note n="1a5153b3">
            Sverige är ju ett av de länder som har den högsta arbetstiden
            i Europa. Vårt nära grannland Danmark har en veckoarbetstid på
            37 timmar sedan 1990.
          </note>
          <note n="7f59f7fc">
            Danmark är jämförbart med Sverige vad gäller andelen sysselsatta
            i industrin och förvärvsfrekvensen för kvinnor och män.
          </note>
          <note n="18c9f69a">
            I Tyskland infördes den 1 oktober i år 35 timmars arbetsvecka,
            vilket metallfacket, som är det största i
          </note>
          <note n="4bee0613">
            Tyskland, började kräva redan 1977. Vägen till kortare arbetstid
            har gått stegvis med en förkortning till
          </note>
          <note n="cf82ff1d">
            38,5 timmars veckoarbetstid 1984 och 36 timmar
          </note>
          <note n="0a1eae82">
            1993 med full lönekompensation.
          </note>
          <note n="b1b0f5e4">
            Stora fördelar med arbetstidsförkortningar enligt det stora metallarbetarfackets
            grundligt genomförda statistiska forskarrapporter är produktivitetsökningar,
            väsentligt minskad sjukfrånvaro och sysselsättningsökning. Forskningen
            sträcker sig över 10 år.
          </note>
          <note n="2d9566ec">
            I de försök som har genomförts i Sverige, främst inom offentlig
            sektor, har sjukfrånvaron sjunkit vad gäller såväl psykisk som
            fysisk ohälsa. I stället för att avskeda människor har man delat
            på jobben och kunnat behålla sin personal, och detta inom befintlig
            budget.
          </note>
          <note n="648152e7">
            Jag har tidigare i denna kammare talat om byggnadsindustrin och
            pekat på hur en arbetstidsförkortning skulle medverka till färre
            arbetsskador och bättre utnyttjande av arbetsmaskiner. Arbetsskadorna,
            då främst belastnings- och förslitningsskador, leder till att
            endast 2-3 % av byggnadsarbetarna arbetar till 65
          </note>
          <note n="f2230e1a">
            års ålder.
          </note>
          <note n="5e9b5b24">
            Fru talman! Jag vill åter vända mig till arbetsmarknadsministern
            och göra arbetsmarknadsministern uppmärksam på att Miljöpartiet
            under allmänna motionstiden väckte en motion om arbetsbyte.
          </note>
          <note n="bbc62144">
            Vi föreslog att människor skulle kunna ta tjänstledigt under
            ett år och samtidigt bereda en som är anmäld arbetslös arbete.
            Den som på så sätt tar tjänstledigt skall erbjudas 80 % av ordinarie
            arbetslöshetsersättning. Reformen skulle gälla i två år och sedan
            omprövas utifrån läget på arbetsmarknaden.
          </note>
          <note n="6fcdf6ad">
            Vårt grannland Finland har just beslutat om att under en försöksperiod
            på två år ge arbetslösa ett sådant tidsbegränsat arbete. Finland
            ställer samma krav som vi i Miljöpartiet gör i vår motion, att
            en arbetslös måste bli anställd i stället för den tjänstledige.
            Detta krav på tjänstledigheten hade inte Danmark.
          </note>
          <note n="f8238b59">
            Så, arbetsmarknadsminister Sundström, i den arbetslöshetssituation
            som Sverige nu befinner sig i måste vi söka nya lösningar och
            vi i Miljöpartiet föreslår att man på försök inleder en arbetstidsförkortning
            och ger människor ett sabbatsår mitt i livet. På så sätt ger man
            fler människor arbete.
          </note>
          <note n="4890fd54">
            Anf. 150 DAN ERICSSON (kds)
          </note>
          <note n="54f6df9e">
            Fru talman! Under ett års tid har vi från kristdemokraternas
            sida försökt få arbetsmarknadsministern att agera så att han skulle
            kunna uppfylla det egna partiets vallöften. Det har handlat såväl
            om det generella löftet att arbetslösheten skulle vara nere vid
            5 %
          </note>
          <note n="327eb5e1">
            redan i år som om att alla arbetslösa ungdomar skulle ha arbete
            efter hundra dagar. Det har också handlat om att inte kasta ut
            kommunalt anställd personal i öppen arbetslöshet. Socialdemokraterna
            lovade i valrörelsen att man inte skulle röra verksamheterna i
            kommuner och landsting.
          </note>
          <note n="b25d82e1">
            I dag kan man konstatera att ansträngningarna har varit rätt
            så fåfänga. Arbetsmarknadsministern har lagt fram förslag efter
            förslag som slutat i misslyckanden och som definitivt inte lett
            till att arbetslösheten på ett påtagligt sätt har minskat. Man
            har på punkt efter punkt verkställt den politik som gett resultat
            som går tvärtemot vad hans parti utlovade i valrörelsen förra
            året. Resultatet är förskräckande.
          </note>
          <note n="73338b30">
            Vi noterar nu en högre öppen arbetslöshet än vid motsvarande
            tidpunkt för ett år sedan. Det har redan lyfts fram av andra i
            debatten.
          </note>
          <note n="ce2e786f">
            Antalet öppet arbetslösa uppgick i slutet av september till 371
            000 personer. Det är alltså 8,4 %. Den totala arbetslösheten,
            inklusive de som är i åtgärder, är 12 %. Antalet varsel ökade
            kraftigt i september, bl.a. inom landstingen. Jag har ett färskt
            exempel från min hemkommun Norrköping som nu har varslat 500
          </note>
          <note n="8197e91c">
            personer. Tidigare har Landstinget i Östergötland, mitt hemlän,
            varslat 833, och fler varsel planeras.
          </note>
          <note n="92c0bdd0">
            Detta under en socialdemokratisk ledning i regeringen, i landstinget
            och kommunen.
          </note>
          <note n="39f9f3be">
            Misslyckandet vad gäller ungdomarna är, som jag ser det, den
            stora tragedin. I stället för att arbeta aktivt med lärlingssystem
            och underlätta ungdomars inträde på arbetsmarknaden såg jag nu
            att arbetsmarknadsministern skyller ungdomarnas arbetslöshet på
            kommunerna. Det är för dåligt, Anders Sundström.
          </note>
          <note n="1c5b6d0b">
            Jag skall citera en artikel i Aftonbladet i går. Där skriver
            Anders Sundström: "Ungdomsarbetslösheten är alltför allvarlig
            för att bli föremål för något Svarte-
          </note>
          <note n="443f6593">
            Petter-spel mellan kommuner och länsarbetsnämnder." Jag måste
            säga att jag häpnar litet över det här sättet att försöka lägga
            över ansvaret på andra, ett ansvar som ministern själv skall bära.
          </note>
          <note n="5e2405b4">
            Fru talman! Det är dock inte Anders Sundström ensam som skall
            stå i skamvrån. Det är hela regeringen som ansvarar för politiken.
            Det räcker inte att, som många tydligen vill, göra arbetsmarknadsministern
            arbetslös. Det är innehållet i regeringens politik som måste ändras.
          </note>
          <note n="c0f0136c">
            Från kristdemokraternas sida har vi under sommaren i två rapporter
            presenterat "13 rätt för tillväxt"
          </note>
          <note n="6aaceb91">
            och ett dussin förslag för framtidsjobb, totalt 25
          </note>
          <note n="ce55ec0e">
            punkter för att snabbt få fler i arbete. Flera av dessa punkter
            har berörts tidigare under debatten i dag.
          </note>
          <note n="4a36d069">
            Jag skulle ändå vilja ta fram några exempel som i dag inte diskuterats
            så mycket. Det första är att dela upp Arbetsmarknadsverket. På
            den här punkten kan jag citera arbetarrörelsens stora tidning
            Aftonbladet från i måndags. Där skriver man på ledarplats:
          </note>
          <note n="900b93ab">
            "Arbetsmarknadsminister Anders Sundström har anledning att ställa
            sig frågan om inte han bör ta itu med AMS som Göran Persson gjorde
            med SÖ." Det är som att läsa innantill ur den arbetsmarknadspolitiska
            rapport som vi presenterade i somras.
          </note>
          <note n="b00f6129">
            En annan punkt gäller att styra in arbetsmarknadsutbildningen
            i det reguljära utbildningssystemet.
          </note>
          <note n="62b131a2">
            En tredje punkt: Utveckla lärlingssystemet med varvning av praktik
            och teoristudier. Det har också varit uppe här tidigare. Arbetsmarknadsutskottet
            har tittat närmare på det tyska systemet, som innebär att
          </note>
          <note n="56237d38">
            1,5 miljoner ungdomar är lärlingar. Den absoluta merparten av
            dessa har jobb efter lärlingstidens slut.
          </note>
          <note n="5490c67c">
            Jag tycker att ministern verkligen skall titta närmare på det
            systemet.
          </note>
          <note n="50ff4dbf">
            En fjärde punkt: Sabbatsårsmöjligheten borde prövas för att fler
            skall kunna få fotfäste på arbetsmarknaden.
          </note>
          <note n="b80edcdf">
            En femte punkt: Möjliggör arbetsdelning inom offentlig verksamhet.
            Vad gäller den här punkten har jag en fråga till arbetsmarknadsministern.
            När vi behandlade arbetsmarknadsutskottets betänkande på försommaren
            i år utlovades insatser på den kommunala sidan. Det står så här:
            I den nuvarande propositionen anges att de kommuner som kommit
            längst i arbetet med ett aktivt engagemang i den lokala arbetsmarknadens
            utveckling bör i dessa avseenden ges särskilda möjligheter för
            att kunna visa vägen för en fortsatt utveckling. Några pilotprojekt
            bör kunna starta omedelbart. Hur pilotprojekten skall se ut eller
            utformas är inte klart utan bereds fortfarande av regeringen.
          </note>
          <note n="fb59441e">
            Några pilotprojekt bör kunna starta omedelbart, skrevs det. Då
            skulle jag vilja ha en redovisning i dag av de här projekten,
            var de genomförs, hur de fungerar och om arbetsdelningstanken
            finns med i det sammanhanget.
          </note>
          <note n="41fde495">
            Fru talman! Avslutningsvis: I Norrköping har vi ett socialdemokratiskt
            kommunalråd som heter Göran
          </note>
          <note n="00be7ddd">
            Färm och är ett för ministern förmodligen inte obekant namn.
            Han har kritiserat regeringen mycket kraftigt och hävdar att regeringens
            arbetsmarknadspolitik saknar linje. Mot bakgrund av den starka
            interna kritiken inom socialdemokratin och den faktiska situationen
            med fortsatt massarbetslöshet vill jag fråga om ministern är beredd
            att sätta sig ner med oppositionspartierna för att försöka finna
            en gemensam linje i arbetsmarknadspolitiken, en linje som skulle
            kunna ge fler arbetslösa möjlighet att få ett arbete.
          </note>
          <note n="058db658">
            Anf. 151 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="e9253718">
            Fru talman! Till att börja med vill jag säga att jag tycker att
            det är trevligt att riksdagen åter är samlad och vi kan starta
            diskussionen. I och för sig är debatten sig lik från juni.
          </note>
          <note n="d3fcee6c">
            I söndags var det ett år sedan den socialdemokratiska regeringen
            tillträdde i Sverige. Jag vill börja min del av debatten med att
            påminna om hur det såg ut i oktober 1994.
          </note>
          <note n="f9ee5bee">
            592 000 jobb hade gått förlorade under 90-talet.
          </note>
          <note n="1db461dc">
            Vart åttonde jobb hade försvunnit. Under de borgerliga regeringsåren
            hade antalet långtidsarbetslösa nära tiodubblats från 12 000 till
            119 000. Arbetslösheten bland ungdomar hade stigit från 25 000
            till nästan
          </note>
          <note n="0c7805fd">
            100 000 personer.
          </note>
          <note n="d6a2c11a">
            Jag skall inte använda min tid här i dag till att tala om det
            borgerliga misslyckandet. Men låt mig en gång för alla slå fast
            att de borgerliga försöken att slå sig fria från all skuld i fråga
            om arbetslösheten klingar falskt. Det klingar falskt i mina öron,
            och det klingar falskt hos de arbetslösa. Jag ber er att bära
            den insikten under resten av den här debatten.
          </note>
          <note n="40229329">
            Fru talman! Det har nu gått ett år, och vi kan avläsa de första
            signalerna om att vi börjar stå på fast mark. Vi kan kassera in
            den största sysselsättningsökningen på 25 år. Nära 100 000 jobb
            har kommit till under det gångna året. Det betyder att sysselsättningsökningen
            i Sverige under det här året är dubbelt så snabb som genomsnittet
            för Europa. Långtidsarbetslösheten minskar. Nu är 22 000 färre
            långtidsarbetslösa än för ett år sedan. Ungdomsarbetslösheten
            är på väg ner. I augusti i år var 40 000 ungdomar färre öppet
            arbetslösa eller i åtgärder jämfört med för ett år sedan.
          </note>
          <note n="f64592c9">
            Tro för Guds skull inte att jag är nöjd med detta.
          </note>
          <note n="2dd64c01">
            Visst är det ett steg i rätt riktning, men än är det långt kvar
            innan vi återigen blir bäst i klassen på sysselsättning. För så
            var det, Sverige var under många år världsmästare i sysselsättning.
            Inget annat land slog oss. Det är den viktigaste förklaringen
            till det svenska välståndet. I inget annat land i världen har
            viljan, möjligheten och förmågan att göra rätt för sig genom ett
            arbete varit större. Vi tillhör fortfarande världseliten på detta
            område, men vi har förlorat tätpositionen.
          </note>
          <note n="10451548">
            Vad var det som gjorde Sverige till det bästa landet i världen
            att leva och bo i? Jag tillhör dem som tror att förklaringen finns
            att hämta i det starka svenska sambandet mellan å ena sidan tillväxt
            och å andra sidan fördelning, mellan ökade resurser och rättvisa,
            mellan utvecklingen i näringslivet och välfärden, kort sagt i
            den jämlika balansen mellan marknad och politik.
          </note>
          <note n="70f08392">
            Låt mig ta några exempel.
          </note>
          <note n="b3c5d48d">
            För det första: Genom att vi i Sverige har jämnat inkomsterna
            och förmögenhetsklyftorna har många människor haft möjlighet att
            skaffa sig en relativt hög levnadsstandard. Det har naturligtvis
            bidragit till välståndet. De svenska företagen har haft en stark
            hemmamarknad.
          </note>
          <note n="12236697">
            Vanligt folk har kunnat köpa bil, video och mikrovågsugn. Med
            en stark hemmamarknad följde starka och växande företag.
          </note>
          <note n="6389f286">
            För det andra: Genom att bygga upp en stark gemensam sektor gjorde
            vi det möjligt också för kvinnor att gå ut på arbetsmarknaden.
            Med trygg barn- och äldreomsorg som utgångspunkt kunde svenska
            kvinnor göra sig ekonomiskt oberoende genom ett arbete i privat
            eller offentlig sektor, ett arbete som gav lön.
          </note>
          <note n="ea0d6330">
            Därmed bidrog de till att öka tillväxten, både med sitt arbete
            och med sin konsumtion. Det gynnade också de svenska företagens
            tillväxt.
          </note>
          <note n="1308a203">
            För det tredje: Genom ett utbildningssystem som också gav arbetarklasssens
            barn möjlighet till studier har vi kunnat garantera de svenska
            företagens arbetskraft och hög kompetens. Detta har också bidragit
            till företagens tillväxt.
          </note>
          <note n="5f8d69ab">
            Det finns flera exempel där vi socialdemokrater har avstått från
            reformer därför att vi ville först kunna finansiera dem.
          </note>
          <note n="407c0f45">
            Ett sådant exempel är när Tage Erlander 1951 sköt upp sjukförsäkringsreformen
            i hela fyra år för att man först skulle tjäna in pengar till statskassan
            innan man genomförde en ny reform. För Tage Erlander var det viktigt
            att säga att resurserna först skulle skapas innan de kunde fördelas.
          </note>
          <note n="e2cd6541">
            I måndags presenterade Studieförbundet Näringsliv och Samhälle
            en av sina rapporter. Den bekräftar den bild som jag nu tecknar.
            Rapporten pekar på att det svenska undret inte är någon historisk
            parentes och att Sverige inte är något undantag. Tvärtom visar
            den rapporten det starka sambandet mellan tillväxt och fördelning.
            Det sambandet är lika starkt i dag som någon gång tidigare.
          </note>
          <note n="db7c1881">
            En jämlik resursfördelning är den viktigaste faktorn bakom den
            makalösa tillväxten i länderna i Sydostasien. Det hävdar författarna
            bakom SNS-
          </note>
          <note n="9d18172c">
            rapporten Tillväxt, stagnation och kaos.
          </note>
          <note n="54212109">
            Häromdagen läste jag en artikel i Sunday Times, där Storbritanniens
            nye vice riksbankschef också bekräftade detta samband. Han sade:
            Om Storbritannien inte gör något åt sina växande klyftor riskerar
            det att kostnaderna för att hålla ihop samhället blir större än
            kostnaderna för ett fungerande välfärdssystem som utjämnar klyftorna.
            För att återge citatet: "Vi kan inte fortsätta som nu och låta
            klyftorna växa och växa utan att också tvingas att betala ett
            högt pris för ett tudelat samhälle. Det faktum att så många är
            antingen arbetslösa eller mycket lågbetalda är ett släpankare
            för vår ekonomi."
          </note>
          <note n="9568664d">
            Detta sade Storbritanniens nytillträdde vice riksbankschef när
            han utvärderade den politik som har bedrivits i Storbritannien.
            När man på SNS, Studieförbundet Näringsliv och Samhälle, analyserar
            den kraftiga tillväxten i Sydostasien konstaterar man att det
            starkaste sambandet är kopplingen mellan jämlikhet och tillväxt.
          </note>
          <note n="3409a476">
            Det är i detta ljus som såväl Moderaternas som
          </note>
          <note n="9625ec76">
            Vänsterpartiets inställning till välfärdsbygget blir så fel.
            Moderaterna talar bara om att skapa, Vänsterpartiet bara om att
            fördela. Men ingen av dem har förstått sambandet. Det är detta
            som gör det så tragiskt.
          </note>
          <note n="6495a9f3">
            Det är genom rättvis fördelning som tillväxt blir möjligt. Och
            omvänt: Det är bara genom tillväxt som det finns något att fördela.
          </note>
          <note n="8b49e2ed">
            Fru talman! Det första året har varit tufft på många sätt. Det
            svenska folket har fått betala dyrt för saneringen av den borgerliga
            regeringens misslyckande.
          </note>
          <note n="e6db463e">
            Nu gäller det att gå vidare.
          </note>
          <note n="1332f78b">
            Vi skall i fortsättningen föra en politik som bygger på den unika
            kombinationen av tillväxt och rättvis fördelning, en politik som
            gör Sverige till det bästa landet att leva i - igen.
          </note>
          <note n="0b1008ad">
            Anf. 152 ELVING ANDERSSON (c) replik
          </note>
          <note n="52f17926">
            Fru talman! Anders Sundström inledde med en historieskrivning
            och beskrev hur det såg ut för ett år sedan när den socialdemokratiska
            regeringen tillträdde. Det går naturligtvis att beskriva den verkligheten
            på olika sätt. En verklighetsbeskrivning kan vara att vi då hade
            en situation där antalet arbetslösa minskade med nästan 10 000
            människor per vecka. Det är också en korrekt beskrivning av hur
            situationen var vid regeringsskiftet.
          </note>
          <note n="19c26fcb">
            Anders Sundström redovisar återigen - som han brukar göra vid
            alla framträdanden - att det har tillskapats 80 000-100 000 nya
            jobb under det gångna året. Det är i och för sig oerhört positivt
            och värdefullt. Men jag tycker fortfarande att det inte är särskilt
            mycket att slå sig för bröstet för. Vi har under den här tiden
            haft en exceptionell konjunkturuppgång, och det vore ju märkligt
            om inte denna uppgång resulterade i ett stort antal nya jobb.
          </note>
          <note n="570d2677">
            Problemet är ju att utvecklingen nu planar ut. All statistik
            tyder på det. Den öppna arbetslösheten ökar, färre människor befinner
            sig i åtgärder, antalet varsel ökar osv. Detta är oerhört bekymmersamt,
            därför att vi vet att runt hörnet väntar en ny lågkonjunktur.
            Vi måste hantera situationen så att vi innan konjunkturnedgången
            har pressat tillbaka massarbetslösheten.
          </note>
          <note n="5a46e103">
            Annars kommer den att bli permanent.
          </note>
          <note n="3e7e5b86">
            Vad jag saknar i Anders Sundströms anförande är visioner och
            några konkreta förslag till åtgärder. Vad ämnar nu Anders Sundström
            och regeringen göra för att undvika den situationen? Det tror
            jag att vi allihop som deltar i den här debatten med stort intresse
            ser fram emot att höra.
          </note>
          <note n="04e28c21">
            Anf. 153 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="df24c1be">
            Fru talman! Jag lyssnade på Elving Anderssons anförande. Det
            anknöt litet grand till det som vi har åstadkommit. Elving Andersson
            sade att det skulle ha funnits flera jobb om man hade sluppit
            återställarna.
          </note>
          <note n="b4d28dea">
            Jag vet inte riktigt vad ni lägger in i begreppet återställare.
            Men den viktigaste återställaren som den socialdemokratiska regeringen
            har genomfört var att föra tillbaka Sverige till den ordningen
            att vi betalar för oss, att vi avskaffar budgetunderskottet. Detta
            var den helt avgörande återställaren som vi hade att börja med.
          </note>
          <note n="d4bc2ac4">
            Om vi inte hade tagit itu med den återställaren, tror jag inte
            att det hade blivit fler jobb i Sverige. Jag hoppas att jag och
            Elving Andersson är överens om att det var en mycket viktig återställare
            som socialdemokratin gav sig i kast med, att vi såg till att få
            en ordning där man först tjänar pengar innan man fördelar dem.
          </note>
          <note n="56fc351a">
            Sedan vill jag gärna säga att när det gäller denna återställare
            var det viktigaste för oss att spara och försöka att öka skatteinkomsterna.
            Det innebar t.ex.
          </note>
          <note n="2c8af635">
            att det blev mindre pengar - inte mer pengar - till arbetsmarknadspolitiken.
            Detta i sin tur innebar att alla vi som är engagerade i arbetsmarknadspolitiken
            måste försöka att åstadkomma mer för mindre pengar.
          </note>
          <note n="2ba66796">
            Men det gör vi gladeligen, därför att vi alla tror att den återställare
            som socialdemokratin gav sig i kast med - nämligen att återställa
            statsfinanserna - var överordnat allting annat. Vi tror att det
            trots allt är bättre med litet mindre pengar till arbetsmarknadspolitiken
            än ett gigantiskt budgetunderskott, och det är detta som vi vill
            jobba med.
          </note>
          <note n="cba5a7bd">
            Anf. 154 ELVING ANDERSSON (c) replik
          </note>
          <note n="2d01cca4">
            Fru talman! Eftersom jag har diskuterat dessa saker tidigare
            med arbetsmarknadsministern trodde jag inte att jag behövde vara
            så grundläggande pedagogisk. Jag trodde att arbetsmarknadsministern
            kom ihåg vad vi tidigare hade sagt.
          </note>
          <note n="70fbc5eb">
            Det är naturligtvis inte saneringen av statsfinanserna som det
            handlar om. Vi från Centern har ju medverkat till att vi hamnat
            i den positiva situation som råder just nu. Vad jag talar om är
            den återställarpolitik under förra hösten som framför allt Anders
          </note>
          <note n="6c0bc5cb">
            Sundström och Arbetsmarknadsdepartementet var ansvariga för.
            Det gällde framför allt arbetsrätten.
          </note>
          <note n="460cb3c0">
            Jag träffade senast i måndags ett antal småföretagare som just
            sade att när de nu har blivit kringskurna möjligheterna till korttidsanställningar
            vid bl.a. arbetstoppar, medför detta att de hellre försöker att
            ta ut övertid än att anställa nya människor. Det är de besked
            jag får när jag är ute och träffar företagare av olika slag. Om
            vi hade sluppit den typen av återställare hade det definitivt
            blivit fler nya jobb än de
          </note>
          <note n="5a65d442">
            80 000-100 000 som arbetsmarknadsministern nu redovisar och slår
            sig för bröstet med.
          </note>
          <note n="5d70cbf2">
            Anf. 155 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="16acb2d6">
            Fru talman! Jag förstår att väldigt många av dem som satt i den
            förra regeringen ogärna vill kalla budgetsaneringen för en återställare,
            utan de vill gärna prata om andra saker. Men för mig var den centrala
            återställaren att återgå till en ordning där staten först skaffar
            sig inkomsterna innan utgifterna betalas ut.
          </note>
          <note n="e44f8bb6">
            För mig som arbetsmarknadsminister var faktiskt den viktigaste
            återställaren det minskade anslaget för arbetsmarknadspolitiken,
            därför att jag liksom alla andra kolleger i regeringen trodde
            och tror att det inte går att bygga arbetsmarknadspolitik med
            lånade pengar. Jag vill gärna betona detta, även om det kanske
            upplevs som onödigt pedagogiskt. Men jag tycker faktiskt att det
            ligger en ganska väsentlig poäng i det jag säger.
          </note>
          <note n="f352f7f3">
            Jag vill sedan kommentera frågan om arbetsrätten.
          </note>
          <note n="e1125399">
            Det kom under sommaren en forskningsrapport som har studerat
            arbetsrätten i Sverige och övriga EU-
          </note>
          <note n="90bdf12f">
            länder. Forskningsrapporten konstaterar att Sverige inte har
            en speciellt hårt reglerad arbetsrätt, mätt med europeiska mått.
            I rapporten konstateras också, vilket är intressant, att vi har
            lyckats uppnå en väldigt hög sysselsättning i förhållande till
            de länder som vi jämför oss med. Det finns alltså inget samband
            mellan den arbetsrättslagstiftning som vi har i Sverige och vår
            höga arbetslöshet. Vi har en arbetsrättslagstiftning som motsvarar
            ungefär genomsnittet i Europa. Det betyder att svenska företag
            har ungefär samma konkurrenskraft som likvärdiga europeiska företag.
            Därför tror inte jag att det är just den återställaren som har
            ställt till bekymret, utan jag hävdar att det som är det största
            problemet när det gäller att skapa jobb är den stora statsskulden
            som byggdes upp under början av 90-talet, och det är den som jag
            under detta år har ägnat merparten av min tid åt att bekämpa.
          </note>
          <note n="6e397285">
            Anf. 156 DAN ERICSSON (kds) replik
          </note>
          <note n="3372aaac">
            Fru talman! Jag blev litet förvånad över arbetsmarknadsministerns
            inlägg. Det innehöll ju inte direkt några konkreta förslag på
            hur vi snabbt skall få fler arbetslösa i jobb, utan det var någon
            sorts historielektion om vad som gjorde Sverige till det bästa
            samhället. Men nu handlar det ju faktiskt om verkligheten varje
            dag för enskilda arbetslösa utanför detta hus.
          </note>
          <note n="5eabd9de">
            Jag ställde två frågor i mitt anförande, och jag skall upprepa
            en av dem som handlade om pilotprojekt. Det sades i maj i utskottet
            och senare här i kammaren att det omedelbart skulle startas pilotprojekt
            ute i kommunerna. Jag frågade: Var finns dessa?
          </note>
          <note n="537bb386">
            Kommer de verkligen att genomföras? Prövas arbetsdelningstanken
            i detta sammanhang? Det sistnämnda stod det ju om i betänkandet.
          </note>
          <note n="0a03b85d">
            Sedan talar arbetsmarknadsministern om att det klingar falskt.
            Men vad tror ministern egentligen? Jag törs säga att jag rör mig
            ute i verkligheten och träffar många arbetslösa. Vad de säger
            är att det är regeringens budskap som klingar falskt.
          </note>
          <note n="b5f9ecc3">
            Jag kan ta några exempel. Er tidning Folkbladet toppade i lördags
            med budskapet: Infria era löften!
          </note>
          <note n="91c0a277">
            Arbetslösa ungdomar ställer s-toppen mot väggen.
          </note>
          <note n="4fd78d2f">
            Det var på rättvisedagen.
          </note>
          <note n="9203946a">
            Vidare står det: 1 600 arbetslösa under 25 år i
          </note>
          <note n="1f5272a3">
            Norrköping väntar på att ungdomsgarantin skall uppfyllas. Det
            är tre dagar kvar att ordna de 1 600 jobben eller utbildningarna.
            Varför sviker de socialdemokratiska politikerna löftena, undrar
            ungdomarna.
          </note>
          <note n="21d7311c">
            Jag kan också ta ett annat exempel från Folkbladet i Norrköping:
            Här förväntar sig i vinter 1 000 arbetslösa byggare att situationen
            blir betydligt värre än tidigare.
          </note>
          <note n="bfeb9c58">
            Det finns fler exempel.
          </note>
          <note n="f3cf4492">
            Men kom inte och tala om falskhet av den tidigare regeringen.
            Vi gjorde allt som var möjligt att göra.
          </note>
          <note n="fd3e422a">
            Men i dag behåller arbetsmarknadsministern arbetslöshetssiffrorna
            på en otroligt hög nivå, trots att vi har högkonjunktur. Det är
            det som är problemet. Varför gör inte arbetsmarknadsministern
            mera nu?
          </note>
          <note n="1d14d463">
            Anf. 157 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="014a3a41">
            Fru talman! Jag lyssnade på Dan Ericssons anförande. Han sade
            att vi hade misslyckats i litet olika sammanhang och tog exemplet
            ungdomarna.
          </note>
          <note n="129a9007">
            Vår största utmaning är att se till att ungdomarna ges möjlighet
            till utbildning, praktik eller jobb. Jag är övertygad om att vi
            kommer att klara målet, att ungdomarna inom 100 dagar också får
            det.
          </note>
          <note n="8d15b273">
            Men faktum är ändå, Dan Ericsson, att under det år som gått är
            40 000 färre ungdomar i öppen arbetslöshet eller i åtgärder. Faktum
            är också, Dan Ericsson, att under den borgerliga treårsperioden
            ökade antalet arbetslösa ungdomar från 25 000 till 97 000.
          </note>
          <note n="63552ce9">
            När Dan Ericsson pratar om kommunerna undrar jag hur trovärdig
            han är. Under de år som kds befann sig i regeringsställning försvann
            100 000 jobb i den offentliga sektorn. Det fanns kds-politiker
            som tog konsekvenserna av kds ord i opposition och av sättet att
            regera.
          </note>
          <note n="091bcf4c">
            Jerzy Einhorn sade inför förra årets val att han inte skulle
            ställa upp som riksdagskandidat för ytterligare en period. Han
            sade att han inte kunde se sig själv i spegeln på morgnarna. Det
            tycks inte vara något stort problem för Dan Ericsson.
          </note>
          <note n="f732cf76">
            Anf. 158 DAN ERICSSON (kds)
          </note>
          <note n="6b11dcac">
            Fru talman! Det är tydligen fullständigt omöjligt att få något
            som helst svar från ministern. På en väsentlig punkt i betänkandet
            som vi diskuterade under försommaren sades det att pilotprojekten
            skulle komma i gång omedelbart. Var är dessa projekt? Genomförs
            de? Prövas arbetsdelningen? Det vore väldigt bra om vi kunde få
            ett besked på den punkten. Annars har man ju helt släppt ambitionen
            att hantera den nuvarande svåra situationen ute i kommuner och
            landsting.
          </note>
          <note n="740f9c41">
            När det gäller ungdomarna och 100-
          </note>
          <note n="a55c7fac">
            dagarsgarantin är det väldigt tragiskt att återigen behöva påminna
            om vad socialdemokraterna tidigare sade. Ett år efter att regeringen
            har tillträtt finns inte denna garanti i realiteten, utan ungdomar
            är fortfarande arbetslösa. De tidigare försök man gjorde visade
            sig bli ett misslyckande i förhållande till den ungdomspraktik
            som den tidigare regeringen införde.
          </note>
          <note n="7ce8753b">
            Sedan frågan: Hur trovärdig är Dan Ericsson? Jag vill påpeka
            att just i Östergötland blev det under förra regeringsperioden
            inga uppsägningar. Vi såg till att hantera situationen. Vi såg
            till att länsarbetsnämnderna fick en möjlighet att sluta avtal
            med kommuner och landsting om utbildning och kompetenshöjning
            i stället för arbetslöshet. Den möjligheten har Anders
          </note>
          <note n="cde17078">
            Sundström nu medverkat till att undanröja.
          </note>
          <note n="eb0d78e3">
            För att återknyta till talet om att klinga falskt kan jag återge
            en kommande debattörs, Lars Stjernkvist, krav i Norrköpings tidningar
            under den tidigare regeringens tid: Sluta avskeda kommunanställda.
            Inför uppsägningsstopp inom den offentliga sektorn. Utbilda personalen
            i stället för att säga upp den. Stoppa rundgången av pengar.
          </note>
          <note n="9745f6db">
            Det var faktiskt vad vi lyckades med under den perioden. Men
            nu är det alltså socialdemokraterna som ser till att ställa offentligt
            anställd personal på bar backe - de kommer att sakna jobb.
          </note>
          <note n="f8518747">
            Anf. 159 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="115d12a3">
            Fru talman! Det hjälper ju föga hur Dan Ericsson argumenterar.
            Under de tre åren som kds satt i regeringen försvann 100 000 jobb
            från den offentliga sektorn.
          </note>
          <note n="3b56505d">
            Det är svårt att säga hur situationen kommer att bli. Men så
            mycket kan jag säga, att under 1995
          </note>
          <note n="bc307c5b">
            kommer sysselsättningsminskningen i kommuner och landsting att
            bli betydligt lägre än genomsnittsnivån under den tid kds satt
            vid makten.
          </note>
          <note n="640f365d">
            I Norrköping försvann 2 000 jobb i kommunen under den borgerliga
            regeringsperioden. Så, Dan
          </note>
          <note n="967c101b">
            Ericsson, lyssna på Jerzy Einhorn. Det är inte så dumt ibland.
          </note>
          <note n="8f5ab151">
            Vad gäller pilotprojekt vill jag säga att det pågår väldigt mycket
            av aktivitet ute i landet. Dan Ericsson berömde sig ju av att
            vara ute i verkligheten. Många kommuner, fackliga organisationer
            och arbetsförmedlingar bedriver rätt spännande arbetsmarknadsprojekt
            ute i kommunerna.
          </note>
          <note n="c1f31e88">
            Det pågår också en diskussion om beredningen inom departementet,
            där vi ser efter om det finns projekt som är så omfattande att
            vi för att driva dem vidare måste vända oss hit och få till stånd
            en uppluckring av lagstiftningen. Det finns fortfarande mycket
            få sådana tankar, och ingen är så konkret utformad att vi kan
            gå vidare till riksdagen med den.
          </note>
          <note n="aabc765f">
            Men när och om det kommer sådana projekt, kommer jag att pröva
            dem oerhört positivt. Hittills har de flesta bedömt att de idéer
            som de har haft ute i kommunerna kunnat hanteras inom nuvarande
            regelverk, som riksdagen godkände så sent som i juni.
          </note>
          <note n="ac3cd1c2">
            Anf. 160 BARBRO JOHANSSON (mp)
          </note>
          <note n="a3323785">
            Fru talman! Jag undrar hur arbetsmarknadsministern med tanke
            på svårigheterna att skapa arbetstillfällen ställer sig till den
            av mig upptagna frågan om försök med arbetstidsförkortning. Sverige
            har i ett europeiskt perspektiv en lång arbetstid. LO gjorde
          </note>
          <note n="9b39effb">
            1989 en stor undersökning som visade att 60 % av arbetstagarna
            ville ha en förkortning av arbetstiden -
          </note>
          <note n="b389a8d5">
            35 % var för högre lön - bl.a. för att de, som jag tidigare berört,
            inte skulle slitas ned utan skulle kunna behålla sin arbetsförmåga
            livet ut och för att fördela arbetena mellan arbetstagarna.
          </note>
          <note n="cb469347">
            Jag återkommer också till försöken med arbetsbyte. Jag sade att
            man skulle betala 80 % av arbetslöshetsunderstödet för detta.
            Det skulle betyda att alla skulle tjäna på systemet. Ersättningsnivån
            skulle bli
          </note>
          <note n="5944ef3d">
            20 % lägre vid tjänstledighet än vid arbetslöshet.
          </note>
          <note n="aee58d11">
            Både den arbetslöse och den som tar ut tjänstledighet får då
            egna önskningar uppfyllda. I ett miljöpartistiskt perspektiv skulle
            man se att fritiden ökar och - inte minst viktigt - en högre livskvalitet
            uppnås.
          </note>
          <note n="cf09c688">
            I programmet Kvällsöppet i går sade socialdemokrater faktiskt
            att de ville genomföra försök med arbetsbyte, och jag tyckte att
            man därmed öppnade för en debatt om ett försök utifrån vår motion
            från januari. Människor som ställs inför den här idén tycker att
            det skulle vara mycket bra med ett sabbatsår mitt i livet, kanske
            efter att ha haft mycket ansträngande arbete, mycket övertid osv.
          </note>
          <note n="80c70abc">
            Anf. 161 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="d44946c4">
            Fru talman! Jag vill börja med att till Barbro Johansson säga
            att för mig är frågan om arbetstiden egentligen inte en fråga
            som sammanhänger med den akut höga arbetslösheten. Vi bör nog
            sträva efter och kommer säkerligen också att få en arbetstidsförkortning,
            men jag tror inte att en sådan är en metod för att lösa arbetslöshetsproblemen.
            Att dela på arbetslösheten är inte något speciellt bra sätt att
            jobba.
          </note>
          <note n="fffb5ea9">
            Frågan om en arbetstidsförkortning prövas nu i en särskild utredning,
            som skall vara klar vid årsskiftet, och då får vi en bild av vilken
            typ av arbetstidsförkortningar som kan behövas. Det arbetas dessutom
            inom Arbetsmarknadspolitiska kommittén mycket intensivt med frågan
            om nya typer av instrument i arbetsmarknadspolitiken. Vi kommer
            faktiskt också från den rätt snart att kunna få synpunkter på
            om det skall införas några nya sådana verktyg.
          </note>
          <note n="9319bcfb">
            Vi skall dock komma ihåg att riksdagen faktiskt så sent som i
            juni månad faktiskt har behandlat arbetsmarknadspolitiken och
            då tog ställning till de verktyg som behövs. Man bör inte ändra
            arbetsmarknadspolitiken varje månad. Det kan bli rätt knepigt
            för de stackare som sitter ute på arbetsförmedlingarna och som
            skall försöka att administrera arbetsmarknadspolitiken, om riksdagen
            ändrar reglerna från månad till månad.
          </note>
          <note n="8bed8a92">
            Mitt svar till Barbro Johansson blir alltså ja till arbetstidsförkortning
            i ett långsiktigt perspektiv och att arbetsbyte är något som vi
            skall studera i Arbetsmarknadspolitiska kommittén.
          </note>
          <note n="12aa3290">
            Anf. 162 BARBRO JOHANSSON (mp)
          </note>
          <note n="6e7d8a1f">
            Fru talman! Jag tackar arbetsmarknadsministern för svaret men
            vill säga att AMS i sin senaste rapport visar att dubbelt så många
            varsel har lagts ut i landstingen i september i år som i september
            förra året.
          </note>
          <note n="3b380ce1">
            En arbetstidsförkortning inom den offentliga sektorn skulle vidare
            kunna rädda 30 000 arbetstillfällen inom kommuner och landsting.
            Vi vet att det har gjorts sådana försök i Sverige. Vi har vidare
            lagt fram en rapport som pekar på att 120 000 arbetstillfällen
            skulle kunna komma till stånd genom en allmän arbetstidsförkortning.
          </note>
          <note n="d6eb22f1">
            Volkswagen i Tyskland har infört en arbetstidsförkortning i det
            egna företaget, varigenom man faktiskt räddade 10 000 jobb. Visst
            finns det arbetstillfällen att vinna genom en arbetstidsförkortning.
          </note>
          <note n="f3dc2c2d">
            Anf. 163 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="debea7fe">
            Fru talman! Jag förnekar inte att den förkortning av arbetstiden
            som har skett under vårt århundrade också har givit fler människor
            möjlighet att ha ett arbete, men jag tycker att det är fel att
            tro att man löser lågkonjunkturproblemen med en arbetstidsförkortning.
            I så fall skulle vi ha kunnat lösa de problemen med en arbetstidsförkortning
            varje gång som vi har haft en lågkonjunktur. Det är tvärtom i
            perioder av hög ekonomisk tillväxt och snabb välfärdsstegring
            som vi snabbare har kunnat förkorta arbetstiderna.
          </note>
          <note n="2e611f61">
            Jag tror alltså att det är mycket farligt att koppla ihop sjunkande
            levnadsstandard, som är 1991, 1992
          </note>
          <note n="8d4f54b6">
            och 1993 års problem, med en arbetstidsförkortning.
          </note>
          <note n="f86f1147">
            Det ger helt fel signal. Det är då tillväxt som behövs, och med
            en tillväxt ökar också möjligheterna att förkorta arbetstiden.
          </note>
          <note n="bdd63505">
            Anf. 164 KENT OLSSON (m)
          </note>
          <note n="dbd98ea1">
            Fru talman! Jag blir litet förvånad och beklämd när jag hör arbetsmarknadsministern
            använda hela sin taletid, med repliker hittills 22 minuter, utan
            att säga någonting om hur han ser på den situation som vi nu har.
            Han berömmer det som den socialdemokratiska regeringen har gjort,
            samtidigt som det kan konstateras att vi nu har 10 000 fler arbetslösa
            än vad vi hade för ett år sedan under den borgerliga regeringen
            och
          </note>
          <note n="ce3c0176">
            7 000 färre lediga platser.
          </note>
          <note n="7e3bebbd">
            Arbetsmarknadsministern svarar inte på en enda fråga. Vi har
            fått en enda mening om vad han tänker göra åt den katastrofala
            situationen på arbetsmarknaden. Jag ställde tidigare ett antal
            frågor om vad arbetsmarknadsministern tänker göra för att förändra
            arbetsrätten. Vi vet att nästan varenda företagare klart och tydligt
            säger att den första förändring som de vill ha är en förändring
            av arbetsrätten. Då kommer de att anställa fler människor.
          </note>
          <note n="f36c89ca">
            Lyssnar inte arbetsmarknadsministern på de företagare som klart
            och entydigt säger detta?
          </note>
          <note n="cb5e36ef">
            Andra frågor som jag ställde tidigare var: Vilka förändringar
            kommer att genomföras av a-kassan?
          </note>
          <note n="39095237">
            Kommer det att bli några förändringar vad gäller kompetensutvecklingen
            och lärlingsutbildningen?
          </note>
          <note n="cb19ca08">
            Snälla arbetsmarknadsministern! Svara nu på frågor, och kom inte
            än en gång med en historiebeskrivning, av hur det var för ett
            år sedan eller för fyra år sedan!
          </note>
          <note n="436955b7">
            Kan jag nu få svar på någon av dessa frågor, som vi alla i kammaren
            har väntat på i minst 22 minuter?
          </note>
          <note n="08c5082d">
            Anf. 165 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="fb05b3e6">
            Fru talman! Jag har mycket stor förståelse för att
          </note>
          <note n="aa26fd00">
            Kent Olsson vill glömma historien, speciellt det som hände mellan
            1991 och 1994. Kent Olsson sade i sitt anförande först att regeringen
            inte har levererat några idéer under det gångna året. Sedan räknade
            han upp ett antal idéer som han hade uppfattat - alla misslyckade.
            På sex minuter lyckades Kent Olsson alltså inta i vart fall två
            ståndpunkter samtidigt, och det är i sig en bedrift.
          </note>
          <note n="5e268bef">
            Jag spetsade öronen när jag sedan fick höra vad han tyckte var
            det viktigaste, nämligen att vi måste öka trycket på de arbetslösa.
            Det var Kent Olssons besked. Efter det att 57 000 företag och
            500 000 jobb har försvunnit med den politik han vill ha är hans
            analys alltså: Öka trycket på de arbetslösa! Tror ni att grundproblemet
            med massarbetslösheten är att företagarna har för litet att säga
            till om och att de arbetslösa har för små krav på sig?
          </note>
          <note n="45fed0be">
            Det är de två synpunkter som Kent Olsson nu framför.
          </note>
          <note n="6b1f0039">
            Jag tror inte ett dugg på det. 1990 hade Sverige världens högsta
            sysselsättning och bland de lägsta arbetslöshetstalen som fanns.
            Det berodde inte på ersättningsnivån eller på att kraven på de
            arbetslösa var så hårda, utan på att det fanns efterfrågan på
            jobb.
          </note>
          <note n="fadbcf3d">
            Det fanns då också fler framgångsrika företag.
          </note>
          <note n="4d8aa4a9">
            Det vi har ägnat oss åt under detta första år är kanske inte
            så våldsamt publikknipande. Det är enkla saker som att se till
            att vi skaffar oss en statsbudget där inkomsterna är lika stora
            som utgifterna. Jag förstår att det kan vara svårt att känna entusiasm
            inför den uppgiften, men jag tycker att den är ganska självklar.
          </note>
          <note n="21dc4866">
            Anf. 166 KENT OLSSON (m) replik
          </note>
          <note n="a6e0c0e0">
            Fru talman! Då är vi åter tillbaka i historien. Vi fick inte
            heller nu några nya förslag.
          </note>
          <note n="3c8eb321">
            Jag vill ändå bara kortfattat säga några ord kring historia.
            När vi lämnade makten skapades 1 000 jobb i veckan. Nu har i stället
            arbetslösheten ökat med
          </note>
          <note n="ae163a9e">
            10 000 jobb under ett år - detta i en extrem högkonjunktur.
          </note>
          <note n="d30bb5fc">
            Jag frågade om återställarna. Dem skall man tydligen inte göra
            någonting åt ännu. Jag gav exempel på misslyckade förslag från
            arbetsmarknadsministerns sida, dvs. GAS:en och det vanvettiga
            förslaget kring teknik- och naturvetenskaplig utbildning.
          </note>
          <note n="abb0fac0">
            Jag tog också upp förslag som en fackföreningsekonom, nämligen
            Susanne Ackum Agell, har tagit fram för att man skall kunna minska
            arbetslösheten.
          </note>
          <note n="72c6e982">
            Det är alltså inte bara jag som tycker detta, utan det tycker
            även fackföreningsekonomer.
          </note>
          <note n="5198eb49">
            Det finns väl en hel del arbetsmarknadsministern närstående,
            och kanske även arbetsmarknadsministern själv så småningom, som
            anser att man skall sätta högre press på dem som söker arbete.
            Jag har åtminstone hört antydningar om att ett sådant förslag
            så småningom lär komma från departementet.
          </note>
          <note n="c15598e9">
            Tillbaka till mina frågor! Kan jag få något svar på frågan om
            det sker någonting på arbetsrättens område? Sker det något vad
            gäller kompetensutvecklingen? Sker det någonting kring AMS? Det
            vore skönt att få ett enda svar under denna långa debatt och inte
            återigen hamna i en historiebeskrivning.
          </note>
          <note n="1ad0ba25">
            Anf. 167 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="98f52b75">
            Fru talman! Kent Olsson skall få några besked.
          </note>
          <note n="db63d539">
            En återställare som vi har genomfört är vi väldigt stolta över:
            budgetsaneringen.
          </note>
          <note n="a9db42aa">
            Vi avser inte att i höst lägga fram några förslag om förändringar
            i arbetsrätten. Det finns ingen anledning att gå fram med det.
            Det finns ingen saklig grund, om jag får använda den formuleringen,
            för att hävda att arbetsrätten är det som i dag skapar problemen
            med hög arbetslöshet.
          </note>
          <note n="3b4dea04">
            Däremot har vi, vilket Kent Olsson inte gillade, tillsatt ett
            antal för oss viktiga utredningar. En av dem
          </note>
          <note n="623ff1e0">
            - den om arbetsmarknadspolitikens roll och inriktning
          </note>
          <note n="6c0948c6">
            - tillsatte faktiskt den borgerliga regeringen. Jag tycker att
            dessa utredningar är oerhört viktiga för oss. Jag menar att nästa
            stora proposition till riksdagen om en förnyelse av arbetsmarknadspolitiken
            skall komma som ett resultat av de stora översyner som nu görs
            av arbetsmarknadspolitiken.
          </note>
          <note n="0d4151d9">
            Jag tror att utredningarna kommer att innehålla en hel del. De
            kommer att gå i den riktning som riksdagen beslutade sig för redan
            i juni månad. Man skall flytta ut beslut och befogenheter lokalt
            och lyfta av
          </note>
          <note n="cee2083a">
            AMS arbetsuppgifter, vilket skedde direkt efter det att vi tillträdde.
            Den borgerliga regeringen lade väldigt mycket i AMS händer. Aldrig
            någonsin har man lagt så mycket i AMS händer som under den borgerliga
            mandatperioden.
          </note>
          <note n="442c3098">
            Jag tror att denna inriktning kommer att fullföljas och bli resultatet
            av den proposition som kommer att läggas fram så småningom.
          </note>
          <note n="97fbcdc6">
            Utöver det har vi fört fram ett förslag om att vi skall få en
            sysselsättningsunion i EU. Det har moderaterna bemött med att
            säga att det är patetisk att ta upp arbetsmarknadsfrågorna i EU.
            När vi kommer med idéer möts de inte med något jubel från Kent
            Olsson.
          </note>
          <note n="eef2749e">
            Anf. 168 HANS ANDERSSON (v) replik
          </note>
          <note n="7d84c267">
            Fru talman! Arbetsmarknadsministern kunde inte låta bli att vid
            slutet av sitt anförande säga någonting som egentligen var alldeles
            omotiverat, nämligen att
          </note>
          <note n="53efb19e">
            Vänsterpartiet inte var berett att göra budgetsanering och ville
            förbruka pengar innan vi hade tjänat in dem.
          </note>
          <note n="130ff2a3">
            Så gör i och för sig även regeringen. Vi har fortfarande ett
            budgetunderskott, Anders Sundström.
          </note>
          <note n="9a4c4f65">
            Men den allra största delen av saneringsåtgärderna, som skedde
            innan och under den period då vi hade den starkaste sysselsättningsutvecklingen,
            utgjordes av de åtgärder som vidtogs gemensamt av regeringen och
            Vänsterpartiet. Där har vi 75 miljarder i budgetsanering som slår
            igenom detta budgetår.
          </note>
          <note n="19286f75">
            Det Centern har bidragit med är 3 miljarder och ett systemskifte.
          </note>
          <note n="9314c110">
            Det vi sade då och det vi säger nu är välavvägt: Vi skulle få
            en snabbare stabilisering än vad regeringen hade räknat med. Vi
            måste stimulera arbetsmarknaden så att vi inte drar åt hemma marknaden
            för hårt och inte med vett och vilja avskedar folk från kommuner
            och landsting i en situation då de går ut i öppen arbetslöshet.
          </note>
          <note n="4318f9b2">
            Återigen vill jag ställa några frågor. Vi har kritiserat att
            man låter passiviteten vara större än den behöver vara och låter
            människor gå på passiva bidrag. Vi har krävt utökade anslag till
            aktiv arbetsmarknadspolitik. Kommer det i tillväxtpropositionen?
          </note>
          <note n="4f3c162e">
            Vi har krävt kompetensutvecklingsprogram inte minst för alla
            de lågutbildade kvinnor som har slagits ut ur kontorsadministration
            och offentlig sektor.
          </note>
          <note n="36878e19">
            Kommer det något sådant?
          </note>
          <note n="948e542b">
            Vi har föreslagit att lönebidragen skall justeras upp. Det innebär
            ingen statsfinansiell hjälp att förtidspensionera eller långtidssjukskriva
            handikappade.
          </note>
          <note n="684612dd">
            Kommer det en uppjustering av lönebidragen?
          </note>
          <note n="e7a638bb">
            Kommer det ett reglemente som innebär att man inte håller sig
            med rekordövertidsuttag månad efter månad, år efter år, samtidigt
            som rekordarbetslösheten faktiskt är här?
          </note>
          <note n="8f5a657b">
            Anf. 169 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="6a6e0c72">
            Fru talman! Jag tyckte att det fanns anledning att säga det jag
            sade i inledningsanförandet. Jag lyssnade väldigt noga på Hans
            Anderssons anförande. Det hade ungefär samma struktur som repliken:
            mer pengar till arbetsmarknadspolitiken, mer pengar till kommunerna
            och högre ersättningsnivåer för dem som är arbetslösa.
          </note>
          <note n="2847cddf">
            Jag tror inte att lösningen på Sveriges arbetslöshetsproblem
            är ökade satsningar på arbetsmarknadspolitiken.
          </note>
          <note n="ebbd33bd">
            Den borgerliga regeringen, Hans Andersson, satsade mer än någon
            annan regering på arbetsmarknadspolitik. Det verkar konstigt att
            jag säger det, men det är faktiskt så. Varför gjorde man det?
            Jo, därför att man fullständigt misslyckades med den ekonomiska
            politiken och penningpolitiken och drev människor in i massarbetslöshet
            och in i arbetsmarknadspolitiken.
          </note>
          <note n="fda696ea">
            Jag hör till dem som faktiskt tror att vi skall lyfta människor
            bort från arbetsmarknadspolitiken genom att med de få pengar vi
            har - det är faktiskt mindre än vad den borgerliga regeringen
            hade - försöka att satsa på det som ändå skapar nya riktiga jobb.
          </note>
          <note n="49d7f46d">
            Därför tyckte jag, Hans Andersson, att det fanns anledning att
            i mitt inledningsanförande säga att man måste ha en kombination
            av rättvisa och tillväxt. Jag hörde inte ett ord om tillväxt i
            Hans Anderssons inledningsanförande eller replik, bara om fler
            resurser.
          </note>
          <note n="8df30cd7">
            Anf. 170 HANS ANDERSSON (v) replik
          </note>
          <note n="6a9bd729">
            Fru talman! Jag tror att Anders Sundström mycket väl vet vilken
            politik vi har föreslagit. Det är mycket kort talartid. Jag försökte
            koncentrera mig på några arbetsmarknadspolitiska frågor. Det är
            inte alla som gör det i denna debatt.
          </note>
          <note n="8b2c2e45">
            Visst kan jag tala om tillväxtfrågor! Det kräver stora investeringar
            när det gäller miljöomställningar.
          </note>
          <note n="d1fb9985">
            Det kräver att vi får en utveckling till förmån för en kunskapsintensiv
            industri. Det kräver fler investeringar på småföretagarsidan,
            där man har svårt att få billigt kapital. Vi har lagt fram en
            serie förslag i syfte att uppnå bättre tillväxt. Det är en huvudpelare
            i vår politik. Den andra är att höja kompetensen, gärna inom industrin.
          </note>
          <note n="ce2de996">
            Men vi kan inte se hur den offentliga sektorn rasar ihop och
            hur människorna där får gå rakt ut i arbetslöshet. Där finns inte
            de resurser som man skulle kunna ställa krav på i form av vinstdisposition,
            vilket finns i näringslivet.
          </note>
          <note n="e8595af3">
            Detta är en väl sammanhållen politik. Den har legat mycket nära
            regeringens när det gäller budgetbalansen, men vi har inte velat
            gå den väg som regeringen har gått, nämligen att införa ett systemskifte
            som har inneburit allt större klyftor mellan dem som har och dem
            som inte har.
          </note>
          <note n="a4b39755">
            Jag återupprepar mina frågor om övertiden och kompetensutvecklingen.
            Blir det en vinstdisposition till förmån för kompetensutveckling?
            Jag tror att det är ett sätt att öka tillväxten i svenskt näringsliv.
            Lönebidragen kan hjälpa de arbetshandikappade in i ett produktivt
            arbete så att de slipper stå kvar i passivitet och arbetslöshet.
          </note>
          <note n="70467def">
            Anf. 171 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="370017c9">
            Fru talman! Jag skall kommentera ett par saker av detta. Jag
            tror att den bild som jag beskriver känns väl igen av dem som
            lyssnar i kammaren. Det är just den här balansen mellan å ena
            sidan tillväxt och å andra sidan fördelning som saknas i Hans
            Anderssons anförande. Det är väldigt mycket fördelning och väldigt
            litet tillväxt.
          </note>
          <note n="0bbb8029">
            Jag har gjort kommunala budgetar i 18 år. Jag känner mycket väl
            till sambandet mellan tillväxt och kommunens ekonomi. Därför hör
            jag till dem som faktiskt är något mer optimistiska än de prognoser
            som finns just nu. Om vi kan hålla en tillväxt, med de höga tillväxttal
            vi nu har, leder det också till ökade skatteinkomster för skattebetalarna
            i kommunerna, och därmed till ett bättre skatteutfall. Det syns
            ju redan för det här året att varslen är långt mindre i kommunerna
            än vad vi bedömde i början av året.
          </note>
          <note n="79d179ea">
            Jag tror på ett mycket starkt samband mellan tillväxt och fördelning.
            Jag tycker att det vore bra om
          </note>
          <note n="fe2b811f">
            Hans Andersson också såg det sambandet.
          </note>
          <note n="94d6e9b4">
            En annan fråga som Hans Andersson tar upp gäller kompetens. Jag
            vill gärna hålla med Hans Andersson där. Jag tycker att satsning
            på kompetens är den viktigaste fördelningspolitiska frågan i framtiden.
            Den är samtidigt den enskilt viktigaste frågan för att skapa tillväxt.
            Därför är det en mycket viktig fråga för regeringen när vi diskuterar
            tillväxten. Det är inte bara en fördelningsfråga utan också en
            tillväxtfråga.
          </note>
          <note n="2e02f579">
            Jag för min del kommer att prioritera kompetenssatsningarna inom
            mitt politikområde. Så mycket vill jag säga i dag.
          </note>
          <note n="40d7d587">
            Anf. 172 ELVER JONSSON (fp) replik
          </note>
          <note n="fa1b648a">
            Fru talman! Skall det bli meningsfullt med jämförelser tror jag
            också att vi skall se i vilken miljö vi läser av bilderna. Under
            den förra regeringen hade vi den djupaste lågkonjunkturen i modern
            tid. Den nya regeringen har haft fördelen av att hamna i mitt
            i en högkonjunktur. Det är bara att gratulera.
          </note>
          <note n="d97d8a82">
            När Anders Sundström säger att vi måste slå fast det borgerliga
            misslyckandet blir det närmast patetiskt. Just arbetsmarknadspolitiken
            har vi ju i långa stycken varit överens om. Det hindrar inte att
            vi kan kritisera enskildheter. Men om Anders Sundström inte tycker
            att mina invändningar skall tas på allvar får jag väl ändå läsa
            ur Rekord i nya jobb, som Anders
          </note>
          <note n="8964de39">
            Sundström har gett ut som en essä här de sista dagarna.
          </note>
          <note n="4930fe3c">
            Där står det så här: Men 1990 började sysselsättningen att falla.
          </note>
          <note n="5983b77e">
            Det är så sant som det är sagt. Dessutom föll industriinvesteringarna
            i slutet på 80-talet. Sedan följde att investeringarna flög utomlands
            under en lång tid.
          </note>
          <note n="61840c36">
            När vi sedan talar om saneringen efter de borgerliga regeringsåren
            tycker jag att Anders Sundström också skulle väga in 80-talets
            eskapader med de svindlare vi hade på finans- och fastighetsmarknaderna.
            Där är inte socialdemokratiska företrädare utan ansvar.
          </note>
          <note n="e90af8fa">
            Låt mig ställa en fråga. Arbetsmarknadsministern säger ingenting
            om de två problem som jag tog upp.
          </note>
          <note n="4735c8b7">
            Det gäller att det saknas pengar till handikappåtgärder. Där
            har vi inte lyckats fullfölja ambitionerna. Det gäller också den
            så framgångsrika ungdomspraktiken.
          </note>
          <note n="5da2fee0">
            På förmedlingarna säger man i dag: Tänk om vi får använda ungdomspraktiken
            i framtiden. Då skulle vi kunna hjälpa väldigt många fler ungdomar
            ut i arbetslivet.
          </note>
          <note n="da78ba8a">
            Är arbetsmarknadsministern beredd att göra en återställare där?
          </note>
          <note n="629b87d4">
            Anf. 173 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="aed5ab70">
            Fru talman! Elver Jonsson sade i sitt anförande att regeringen
            har misslyckats. Det var Elver Jonsson som använde det uttrycket.
            Då är det väl inte alltför djärvt att kosta på sig en jämförelse
            mellan hur arbetsmarknaden utvecklats under den period som vi
            suttit vid makten och den period som den förra borgerliga regeringen
            satt.
          </note>
          <note n="224270ac">
            När man använder så starka ord som att vi har misslyckats, som
            Elver Jonsson sade, tycker jag att
          </note>
          <note n="e929df4c">
            Elver Jonsson får räkna med att jag gör en jämförelse med de
            tre år som Elver Jonsson suttit vid makten.
          </note>
          <note n="aa264a58">
            Jag vet inte vad Elver Jonsson vill sätta för etikett på åren
            1991-1994, när han sätter etiketten misslyckat på det år när det
            skapades nästan 100 000 jobb. Det är mer än under något år 25
            år bakåt i tiden. Det skulle vara intressant att få höra vilken
            etikett han vill sätta på de år när det försvann en halv miljon
            jobb, när det år när det tillkom 100 000 jobb är misslyckat.
          </note>
          <note n="e6c7b120">
            Låt mig sedan gå över till ungdomarna. För mig är inte åtgärden
            en prestigesak. Jag kan leva med vilka påhopp som helst. Det viktigaste
            för mig är att se till att ungdomarna kommer bort från öppen arbetslöshet.
          </note>
          <note n="45731b06">
            Även om jag kan konstatera, och även vågar skriva det i Aftonbladet,
            att jag tycker att det går trögt för kommunerna och länsarbetsnämnderna
            att få i gång verksamhet tror jag likafullt att det är klokt att
            lägga ut mycket av besluten till den lokala nivån. Jag hoppas
            att Elver Jonsson har samma uppfattning. Jag tror att det är klokt
            att engagera kommunerna, parterna och föreningslivet för att bekämpa
            ungdomsarbetslösheten.
          </note>
          <note n="fbc777cd">
            Anf. 174 ELVER JONSSON (fp) replik
          </note>
          <note n="84093b29">
            Fru talman! Det kan säkert vara klokt att lägga ut detta närmare
            de arbetslösa, t.ex. till kommuner och andra instanser. Men det
            är väl ingen tvekan om att det är ett misslyckande att man fick
            skjuta upp ungdomsgarantin för att administrativt klara ut det.
          </note>
          <note n="9c78f520">
            När vi talar om massarbetslöshet är det ett faktum att arbetslösheten
            ökar i en högkonjunktur. Det måste vi ändå kunna säga är ett misslyckande.
          </note>
          <note n="3768252f">
            Sedan skulle jag vilja harangera arbetsmarknadsministern för
            att han säger att det är viktigt att hitta balanspunkten mellan
            tillväxt och fördelning. Det är en god liberal ståndpunkt som
            jag tycker om att han slår fast i kammaren. Det är bara genom
            tillväxt som det finns något att fördela och ge människor nya
            jobb.
          </note>
          <note n="ac00e8a2">
            Men sedan finns det en hel del på regelsidan som vi behöver se
            över. Vi behöver en större smidighet när det ungdomars och andras
            möjligheter att komma in på arbetsmarknaden. Vi behöver ett flexibelt
            arbetsliv. Det talade jag om i mitt inledningsanförande.
          </note>
          <note n="4ce5922a">
            Det gäller att inte fastna i åtgärder som inte fungerar väl.
          </note>
          <note n="ce9260d1">
            Jag tar det faktiskt som ett löfte när Anders Sundström säger
            att han för sin del inte sitter fast i olika åtgärder. Jag tror
            att ungdomspraktiken i den tappning som infördes under den förra
            perioden var så framgångsrik att det inte är någon överraskning
            att man nu efterlyser den ute på arbetsförmedlingarna.
          </note>
          <note n="b943249f">
            Anf. 175 Arbetsmarknadsminister ANDERS
          </note>
          <note n="83d8802c">
            SUNDSTRÖM (s)
          </note>
          <note n="8039c336">
            Fru talman! Låt mig först göra ett tillrättaläggande av det Elver
            Jonsson sade. Det är faktiskt så att den sammantagna arbetslösheten
            har minskat under det år som gått med ca 50 000 jobb. Det är sant
            att den öppna arbetslösheten ökat, men den sammantagna arbetslösheten
            är lägre. Den har inte minskat lika mycket som sysselsättningen
            har ökat. Det sammanhänger med att arbetskraften växer som ett
            resultat av att människor går från utbildning in i jobb.
          </note>
          <note n="07fdf27b">
            Jag vill säga något om resonemanget om tillväxt och fördelning.
            Det krävs faktiskt också fördelning för att åstadkomma tillväxt.
            Jag sade det mycket tydligt till Hans Andersson här i kammaren.
            Det vore bra om även Elver Jonsson sade det till sina kolleger
            i de andra partierna någon gång då och då. Det var länge sedan
            jag hörde någon från Folkpartiet prata om fördelning. Det skulle
            värma om jag fick höra det under den närmaste tiden.
          </note>
          <note n="1993b40d">
            Anf. 176 INGRID BURMAN (v)
          </note>
          <note n="635c5078">
            Fru talman! Det är fascinerande att sitta här och höra på diskussionen
            om tillväxt och fördelning. Jag är en av dem som hade förmånen
            att vara i Kina, och jag lärde mig då att det även med befintliga
            resurser finns utrymme för en fördelning. Även om man inte har
            tillgång till tillväxt, vilket gäller i många av världens länder,
            har man möjlighet att föra en aktiv fördelningspolitik med det
            man har.
          </note>
          <note n="bbefd9a8">
            Med det för ögonen sitter jag här och lyssnar på den här diskussionen
            om att kvinnors arbetsmarknad minskar, att kommunerna får sämre
            ekonomi, att det läcker som ett såll när det gäller just kvinnors
            arbetstillfällen och även andra. Då säger man att det inte kan
            åtgärdas därför att man först kräver tillväxt och sedan kan fördela
            resurserna. Men den svenska positionen i Kina var just den, när
            man diskuterade med andra länder, att även om man har små resurser
            kan man fördela inom dessa.
          </note>
          <note n="6c662612">
            Nu var det inte det som jag skulle ägna min tid i talarstolen
            åt, men jag tycker att debatten var värd att kommentera.
          </note>
          <note n="81bca9f5">
            I dag har vi över en halv miljon arbetslösa. Samtidigt arbetas
            det övertid som motsvarar över 130 000
          </note>
          <note n="e2b02c9e">
            årsarbetstillfällen. Enligt Konjunkturinstitutet fortsätter övertidsuttaget
            att öka. För alla som är arbetslösa och som upplever att de inte
            behövs måste situationen te sig bisarr.
          </note>
          <note n="dc723fa0">
            Samtidigt finns det en växande tendens inom de traditionellt
            kvinnliga områdena - det gäller både privat och offentlig sektor
            - att allt fler kvinnor tvingas acceptera deltidsanställningar
            eller visstidsanställningar som varvas med a-kassa.
          </note>
          <note n="8d43d0de">
            Med den bakgrunden och den utvecklingen är det mycket lätt att
            förstå Lillemor Arvidssons hårda kritik mot regeringens beslut
            att deltidsanställda skall förlora pengar från a-kassan efter
            en ersättningsperiod.
          </note>
          <note n="c72e6027">
            Regeringen slår alltså mot de deltidsarbetslösa kvinnorna, i
            stället för att lagstifta om företrädesrätt till heltidsanställning
            och begränsning av övertidsuttaget så att fler arbetstillfällen
            skapas.
          </note>
          <note n="22ab1a4e">
            När man känner till det här är det tråkigt att höra arbetsmarknadsministern
            säga att det inte blir några förändringar i arbetsrätten, i alla
            fall inte i höst. Det blir ingen begränsning av övertidsuttaget
            och ingen företrädesrätt till heltidsanställningar. Eller vad
            var det arbetsmarknadsministern sade?
          </note>
          <note n="01f9dc90">
            Om vi inte gör någonting riskerar många kvinnor att hamna i ett
            B-lag på arbetsmarknaden, där de för evigt är tvingade att leva
            på tillfälliga jobb och deltidsanställningar, som ger lägre lön
            och som kronan på verket en låg pension.
          </note>
          <note n="9c4de96d">
            Redan i dag vet vi att det finns ett lönegap mellan män och kvinnor,
            en tydlig lönediskriminering. Vi har också ett arbetstidsgap.
            Män arbetar 41 timmar i veckan med lönearbete, och kvinnor arbetar
            27 timmar. När vi diskuterar det här med löneskillnader skall
            vi alltså plussa på också arbetstidsgapet, och då växer lönegapet
            till en avgrund.
          </note>
          <note n="be0ba2eb">
            Om den här utvecklingen fortsätter har vi snart -
          </note>
          <note n="36fb275b">
            om vi inte redan är där - ett samhälle där kvinnorna knappt kan
            leva på sitt arbete, medan männen, dvs. de som har jobb, nästan
            arbetar ihjäl sig. Vem vill ha det så? Det kanske finns en och
            annan arbetsgivare som vill det.
          </note>
          <note n="e57b2805">
            Vi har alltså i dag den högsta arbetslösheten sedan
          </note>
          <note n="2632bb59">
            30-talet, och arbetet är ojämnt fördelat. Det är då frågan om
            arbetstidsförkortning kommer upp. Kommer vi någonsin att kunna
            åtgärda den här bilden, om vi inte aktivt börjar driva frågan
            om arbetstidsförkortning?
          </note>
          <note n="e62df0ec">
            Det krävs alltså, enligt Vänsterpartiets mening, både en begränsning
            av övertiden och en arbetstidsförkortning. Andra länder har gått
            före. Jag tycker att
          </note>
          <note n="a52f6d35">
            Barbro Johansson från Miljöpartiet väl har redogjort för hur
            det ser ut ute i världen, så det tänker jag hoppa över.
          </note>
          <note n="0c636cf0">
            Nu sitter en arbetstidskommitté, som inte kommer att vara klar
            i december. Arbetsplanen sträcker sig långt in på våren 1996.
            Det är bra, men vad som är mindre bra är att hela den här frågan
            alltid skjuts upp och man säger att frågan utreds. Under tiden
            händer ingenting.
          </note>
          <note n="fb247be2">
            Vi håller på att fastna i arbetslöshetsträsket och den tudelade
            arbetsmarknaden.
          </note>
          <note n="4d6babe5">
            Vad vi i Vänsterpartiet har föreslagit är att 1 miljard nu skall
            avsättas för att utveckla försök i Sverige och få konkreta kunskaper
            om vad en arbetstidsförkortning innebär när det gäller kostnader,
            minskad arbetslöshet, löneskillnader och ohälsotal. Vi föreslår
            alltså 1 miljard för försöksverksamhet. Vi vet då att det samtidigt
            avsätts 40 miljarder till passiv arbetslöshetsersättning, men
            inga aktiva åtgärder. Också i den dimensionen och i den jämförelsen
            vore det här väl använda pengar.
          </note>
          <note n="9374f7c7">
            Just nu är det många som driver den här frågan, bl.a. centerkvinnor
            och socialdemokratiska kvinnor, och jag är glad för det. Men jag
            vill påpeka att jag tycker att det är viktigt att man också driver
            frågan härifrån riksdagen.
          </note>
          <note n="9c5e455d">
            Anf. 177 BERIT ANDNOR (s)
          </note>
          <note n="4f3e6c5a">
            Fru talman! Mytbildningen om Socialdemokraternas påstådda svek
            mot vallöftena är nu i full gång i medierna, påhejade av vissa
            i oppositionen. Budskapet exemplifieras huvudsakligen med att
            vi skulle ha lovat att på kort tid minska arbetslösheten och höja
            arbetslöshetsersättningen och att inga besparingar antyddes. Detta
            budskap illustreras nästan alltid av favoritbilder i TV från demonstrationerna
            utanför
          </note>
          <note n="11de8a49">
            Riksdagshuset i december 1993.
          </note>
          <note n="78612311">
            Låt mig inledningsvis kort bemöta denna mytbildning.
          </note>
          <note n="5d9baea8">
            För det första gällde demonstrationerna införandet av den allmänna
            obligatoriska a-kassan och försämringarna i arbetsrätten, ingenting
            annat. Den sänkta ersättningsnivån i a-kassan och karensdagarna
            var redan beslutade under vårriksdagen. På partikongressen i september
            1993 beslutades att det inte fanns några pengar för en höjning
            av ersättningsnivån i akassan.
          </note>
          <note n="83f63cb0">
            För det andra kan var och en studera det valmanifest som vi socialdemokrater
            gick till val på. Det finns inget annat löfte än att stora uppoffringar
            skulle komma att krävas för att sanera statsfinanserna och minska
            arbetslösheten.
          </note>
          <note n="012f630a">
            Däremot måste jag medge att åtminstone jag underskattade omfattningen
            av och djupet i det ekonomiska moras som den borgerliga regeringen
            lämnade efter sig. Vi underskattade kanske också svårigheterna
            att få tillbaka åtminstone merparten av de 500 000
          </note>
          <note n="a1549b93">
            jobb som försvann under den borgerliga regeringstiden. Det var
            en förlust som innebar att 20 års sysselsättningsökning raderades
            ut på tre år.
          </note>
          <note n="cd013fec">
            För att hantera den ekonomisk krisen och få ned arbetslösheten
            finns det inga enkla lösningar. Det krävs en kombination av en
            rad olika beslut, uthållighet och hårt arbete - ett arbete som
            vi nu glädjande nog börjar se resultat av.
          </note>
          <note n="8af32e58">
            Vi underskattade däremot inte vikten av att få i gång tillväxten
            i ekonomin för att reda upp både statsskuld och sysselsättning.
            Med en tillväxt på närmare 4 % kan vi också se en kraftig uppgång
            av nya jobb. De 100 000 jobben har tidigare nämnts. Det är en
            mycket kraftig sysselsättningsökning.
          </note>
          <note n="afdf08ac">
            Man vågar inte ens tänka tanken vad som skulle ha hänt om tidigare
            års utebliven tillväxt hade fortsatt;
          </note>
          <note n="7751cef0">
            hur många ytterligare jobb skulle då inte ha försvunnit?
          </note>
          <note n="d4a5cfee">
            Tyvärr grusas glädjen över uppgången av att den ekonomiska situationen
            i kommuner och landsting leder till ytterligare personalminskningar.
            Det leder till en svår situation för många kvinnor. Många jobb
            försvinner, samtidigt som möjligheterna till förvärvsarbete minskar.
            Det här visar hur viktigt det är att prioritera verksamhet framför
            transfereringar.
          </note>
          <note n="06adf8b6">
            Vi är många som hoppas att den här ökade tillväxten och de därmed
            ökade intäkterna skall möjliggöra för vår gemensamma sektor att
            bibehålla personalen i större utsträckning.
          </note>
          <note n="dc0035ca">
            Det som inte heller underskattades före valet var behovet av
            en sänkt ränta. Det sätter som bekant fart på byggandet och tillväxten,
            och det förbättrar ekonomin både för hushåll och för kommunerna.
            Äntligen är räntan på väg ned. Men det kanske hade både gått fortare
            och skett tidigare om vi inte hade haft en före detta moderat
            statssekreterare som riksbankschef, som dessutom av expertisen
            nu har utsetts till världens sämste.
          </note>
          <note n="e0edf384">
            Är det inte märkligt att de ekonomiska experterna i vårt land
            är så flitiga och snabba att kommentera riskerna med låglönesatsningar
            men så ovilliga att intressera sig för och debattera det som de
            definitivt borde kunna, nämligen räntepolitikens förutsättningar
            och inriktning.
          </note>
          <note n="019d4165">
            För att återgå till frågan om kvinnornas arbetsmarknad gör utvecklingen
            i den gemensamma sektorn och de strukturförändringar som sker
            inom de här traditionella kvinnliga yrkesområdena att särskilda
            insatser måste göras. Vi socialdemokratiska kvinnor tycker att
            det är bra att regeringen har tillsatt en utredning om kvinnors
            arbetsmarknad - nu och i framtiden. Men det krävs mer. Vi tycker
            att arbetsmarknadspolitikens resurser måste användas på ett bättre
            sätt. Det måste ännu mera riktas mot de grupper som riskerar att
            slås ut från arbetslivet och som är i behov av kompetensutveckling.
          </note>
          <note n="285b26cf">
            Ett viktigt inslag i tillväxtpropositionen borde vara en satsning
            på kompetensutveckling riktad till lågutbildade kvinnor och kvinnor
            i branscher med strukturförändringar. Kvinnornas arbetsmarknad
            förändras nu på ett sätt som motsvarar flera varvskriser. Det
            syns dock inte så tydligt, eftersom den än mera långsam och omfattar
            tusentals arbetsplatser.
          </note>
          <note n="323fad5f">
            Jag tycker, liksom Ingrid Burman, att vi nu borde ägna oss åt
            att diskutera hur vi skall ta ut den framtida standardökningen.
            Kanske är det dags att ta ut den i kortare arbetstid framför en
            löneökning.
          </note>
          <note n="0c92cb42">
            Vi socialdemokratiska kvinnor tror inte att arbetslösheten kan
            minskas genom en arbetstidsförkortning, och det är viktigt att
            säga. Vi vill varken dela på jobben eller arbetslösheten. Däremot
            anser vi att en arbetstidsförkortning kan ge bidrag till en minskad
            arbetslöshet. Vi tror också att det kan vara en väg att gå för
            att lösa problemet med det ökade deltidsarbetandet och ta itu
            med det omfattande övertidsarbetet.
          </note>
          <note n="481834ff">
            Självfallet skulle en arbetstidsförkortning ge en omfördelning
            av det obetalda och det betalda arbetet.
          </note>
          <note n="d5de76a1">
            Kvinnor och män skulle få möjlighet att dela på ansvar för hem
            och barn. Det skulle också innebära ett bättre liv för oss alla.
          </note>
          <note n="7d39903f">
            Anf. 178 ELVER JONSSON (fp) replik
          </note>
          <note n="9b9a6362">
            Fru talman! Berit Andnor går här i försvarsställning när det
            gäller vad som sades i valrörelsen från socialdemokratiskt håll
            och gör en stor poäng av att ni har talat om stora uppoffringar.
            Det är möjligt, men frågan är hur den stora allmänheten uppfattade
            det.
          </note>
          <note n="4da184bf">
            Det är ganska klart vilken uppfattning man fick om man var med
            på Ingvar Carlssons valmöte på Mynttorget strax före jul ungefär
            ett år före valet och när påståendet att ett regeringsskifte till
            en socialdemokratisk regering skulle medföra en återställning
            av ersättningsnivån i a-kassan till 90 % gjordes. Jag tror att
            den typen av löften som ges så tydligt från LO och andra skapar
            stor irritation.
          </note>
          <note n="fed653fe">
            Berit Andnor har talat om de 500 000 jobben som har försvunnit.
            Det är helt riktigt. Det är bara det att de började försvinna
            långt tidigare - ett år före förra regeringsskiftet 1990. Redan
            1988 och 1989 började en industrinedgång. Investeringarna flyttade
            dessutom utomlands. Vi hade utomordentligt svaga investeringar
            i Sverige före 1991. Det lade grunden till lågkonjunkturen och
            den höga arbetslösheten.
          </note>
          <note n="01dedbd0">
            Sedan är det riktigt som Berit Andnor säger att byggandet är
            en "motor". Det är också bra när räntorna sänks. I opposition
            sade Berit Andnor och socialdemokraterna: Sätt i gång byggandet,
            sänk räntan.
          </note>
          <note n="77b85a74">
            Min fråga är varför det inte sker nu. Varför blir det inte fart
            på byggandet och varför har vi inte låg ränta?
          </note>
          <note n="f4bc7377">
            Anf. 179 BERIT ANDNOR (s) replik
          </note>
          <note n="29531960">
            Fru talman! Elver Jonsson vidimerade i sitt inlägg den mytbildning
            som jag vill hävda pågår inom medier och bland de borgerliga partierna.
            De som var och lyssnade på det som sades i de stora demonstrationerna
            utanför detta hus den 15 december vet att Ingvar
          </note>
          <note n="cf8b48be">
            Carlsson inte sade att ersättningen i a-kassan skulle höjas upp
            till 90 %. Det skulle ha varit en omöjlighet och ett brott mot
            det som sades på partikongressen i september 1993.
          </note>
          <note n="15b2bcca">
            Den här mytbildningen som man nu ägnar sig åt har, som sagt var,
            ingenting med verkligheten att göra. De beslut som gällde nivån
            och karensdagarna i a-kassan fattades under våren av vårriksdagen.
            Demonstrationerna som 1993 gjordes utanför detta hus gällde införandet
            av den allmänna, obligatoriska akassan och försämringarna av arbetsrätten.
            Det är förslag som innebar en enorm maktförskjutning i det svenska
            samhället, där man från borgerligt håll ville gynna arbetsgivarna
            på bekostnad av löntagarna. Det var detta som det handlade om.
          </note>
          <note n="565f1817">
            För att återgå till de jobb som har försvunnit är det ändå ett
            faktum, Elver Jonsson, att under den borgerliga regeringstiden
            försvann 500 000 jobb. Det var ett fullständigt ras under den
            borgerliga regeringstiden, som mycket berodde på den uppgivenhet
            och den handfallenhet som betecknade den borgerliga regeringens
            arbete. Detta var särskilt tydligt under det sista året då det
            helt brakade samman för de borgerliga partierna. Då blev ingenting
            gjort.
          </note>
          <note n="49761fdd">
            Anf. 180 ELVER JONSSON (fp) replik
          </note>
          <note n="a75e35d2">
            Fru talman! Beträffande mytbildningen är det väl ingen tvekan
            om att sagesmannen själv har medverkat till den. Det var ett mycket
            smart tal. De LO-folk hemifrån som nu kommer till tals med mig
            och säger att de faktiskt uppfattade att det var så här får väl
          </note>
          <note n="f82dfab3">
            Berit Andnor tala till rätta.
          </note>
          <note n="185ef5f3">
            När det gäller arbetsrätten har jag många gånger sagt att den
            förra regeringen gjorde en försiktig förändring, men att den psykologiskt
            betydde mycket.
          </note>
          <note n="b09def5c">
            Nu kommer en försiktig återställare, men psykologiskt är den
            stor. Det är ingen tvekan om att den har varit hämmande när det
            gäller nyanställningar. Men jag anser att det är positivt att
            regeringen ändå medger att man behöver ompröva en del av detta,
            även om man nu lägger ut det på entreprenad till parterna.
          </note>
          <note n="e7d2811c">
            Så till talet om raset i arbetstillfällen. År 1990
          </note>
          <note n="6fb3cd30">
            började detta, skriver arbetsmarknadsminister Anders
          </note>
          <note n="4cb77480">
            Sundström i sin rapport denna vecka. Sedan är det en naturlag
            att om man rasar utför i en utförsbacke så blir det högre tempo
            i nedre delen av backen än i början.
          </note>
          <note n="dc6c7d11">
            Det viktiga är att konstatera att medan arbetslösheten ökade
            1991 så minskade den 1994. Vändpunkten hade kommit, och det gäller
            att nu få fart på utvecklingen. Vad gäller det tempo som frågorna
            hanteras med kan den nuvarande regeringen ännu inte berömma sig.
          </note>
          <note n="11136435">
            Anf. 181 BERIT ANDNOR (s) replik
          </note>
          <note n="1f225a3a">
            Fru talman! Men, Elver Jonsson, titta på detta år då vi har haft
            en socialdemokratisk regering. Har inte den socialdemokratiska
            regeringen handlat - och det mycket kraftfullt? Menar Elver Jonsson
            det?
          </note>
          <note n="82d7af21">
            Vi såg som vår största uppgift att få kontroll på ekonomin. Har
            vi ingen kontroll lönar det sig i princip inte alls att diskutera
            vad vi skall göra i riksdagen och i regeringen. Det viktiga har
            varit att få kontroll på ekonomin. Det gäller att få stopp på
            statsskuldens ökning och få ned budgetunderskottet så att vi har
            situationen under kontroll, så att vi kan börja diskutera samhällsförändring
            och samhällsutveckling framöver. Om detta måste vi ju vara överens.
            Här har den socialdemokratiska regeringen varit oerhört handlingskraftig.
            Det har varit nödvändigt. Det har varit en akut kris, som vi ännu
            inte har kommit ur. Det har varit det absolut viktigaste.
          </note>
          <note n="de3bf107">
            När det gäller arbetsrätten sade Elver Jonsson att det var en
            försiktig förändring. Det sätt varpå den borgerliga regeringen
            körde igenom det här förslaget var en utmaning mot löntagarna.
            Det var en mycket stark utmaning mot samtliga löntagarkollektiv.
            Den socialdemokratiska regeringen har gått tillbaka och försökt
            skapa ett nytt samförstånd när det gäller arbetsrätten - att skapa
            ett samförstånd mellan parterna på arbetsmarknaden. Detta diskuteras
            just nu i arbetsrättskommissionen. Det tycker vi är den rätta
            vägen att gå. Det skall inte vara fråga om en konfrontation.
          </note>
          <note n="f814dd6c">
            Vi har ingen önskan, som den borgerliga regeringen hade, att
            förstärka arbetsgivarnas rätt på löntagarnas bekostnad. Det var
            det som det handlade om. Det var en kraftig markering. Det var
            ett beställningsverk ifrån arbetsgivareföreningen som ni villigt
            ställde upp på att genomföra.
          </note>
          <note n="e71ed0bf">
            Anf. 182 INGRID BURMAN (v) replik
          </note>
          <note n="c776f7a9">
            Fru talman! Berit Andnor lyfte fram arbetstidsfrågan, och jag
            är mycket glad för det. Jag tycker att det är bra att det socialdemokratiska
            kvinnoförbundet liksom centerkvinnorna har börjat driva frågan
            i tidningsartiklar, intervjuer och även från talarstolen.
          </note>
          <note n="351ee8bc">
            Min fråga lyder: Kommer Berit Andnor och socialdemokratiska kvinnoförbundet
            också att ta det fulla ansvaret och rösta för förslag i den riktningen
            när förslagen läggs fram?
          </note>
          <note n="17ea3746">
            Vänsterpartiet har lagt fram en rad förslag. Vi tänker fortsätta
            att lägga fram förslag, men tyvärr så har vi inte fått stöd i
            de konkreta förslagen, inte ens när det gäller att initiera provverksamhet.
            Men jag förutsätter att Berit Andnor det socialdemokratiska kvinnoförbundet
            har mod och kurage nog att stödja förslagen i stället för att
            bara diskutera frågan.
          </note>
          <note n="6b941618">
            Berit Andnor tog också upp andra områden där jag delar hennes
            uppfattning om vad som är viktigt för framtiden. Det gäller kompetensutvecklingen
            och kvinnornas arbetsmarknad i kommunerna. Vi har precis samma
            uppfattning i de frågorna. Även på dessa punkter har Vänsterpartiet
            lagt fram förslag som leder i den riktning som Berit Andnor talade
            om.
          </note>
          <note n="6ee69ce4">
            Tyvärr har Berit Andnor i ett tidigare skede, som ledamot i arbetsmarknadsutskottet,
            motverkat de förslagen. Kan jag uppfatta Berit Andnor som att
            hon har ändrat inställning?
          </note>
          <note n="fd51e7a6">
            Anf. 183 BERIT ANDNOR (s) replik
          </note>
          <note n="70b127d8">
            Fru talman! För att börja med arbetstidsfrågan så tror jag nog
            att vi är överens om att det kan vara bra med en arbetstidsförkortning
            på sikt.
          </note>
          <note n="962c966d">
            Av det jag förstår av vad Ingrid Burman sade tidigare i sitt
            inlägg och det hon säger nu skiljer sig däremot våra uppfattningar
            om hur detta skall gå till. Om
          </note>
          <note n="baec3686">
            Ingrid Burman hade lyssnat noga på vad jag sade skulle hon kunnat
            konstatera att jag sade att jag tycker det är dags att vi nu börjar
            diskutera hur vi i framtiden skall ta ut den standardökning vi
            kan se. Skall vi ta den i löneökningar, eller skall vi använda
            utrymmet till att förkorta arbetstiden? Det var det jag sade.
          </note>
          <note n="31f27ee3">
            Detta är också en fråga för parterna.
          </note>
          <note n="447a5686">
            Däremot tycker jag det är oerhört viktigt att vi gemensamt driver
            en opinion just för en förkortad arbetstid eftersom den skulle
            innebära så många andra fördelar, t.ex. att kunna dela det betalda
            och obetalda arbetet.
          </note>
          <note n="fd6c60ca">
            Men för oss handlar det inte om att dela på jobben. Det handlar
            inte om att dela på arbetslösheten.
          </note>
          <note n="489de38b">
            Vi måste ha en sysselsättningsökning. Detta skiljer oss från
            Vänsterpartiet och Miljöpartiet. Vi ser det inte nödvändigt att
            gå in med samhällspengar för att lösa frågan om förkortad arbetstid.
            Det finns det inte pengar för. Däremot tycker vi det är intressant
            att diskutera hur en framtida standardökning skall tas ut.
          </note>
          <note n="e36526ba">
            Kompetensutvecklingen får jag återkomma till eftersom min tid
            gick ut nu.
          </note>
          <note n="5380b005">
            Anf. 184 INGRID BURMAN (v) replik
          </note>
          <note n="223bf182">
            Fru talman! Berit Andnor säger att Socialdemokratiska kvinnoförbundet
            kan tänka sig en arbetstidsförkortning på sikt, och att det beror
            på att man inte vill gå in med statliga medel, utan att det är
            parterna som skall göra upp om hur den skall tas ut.
          </note>
          <note n="88331f58">
            Då kan jag konstatera att det visst finns en skiljelinje. Vi
            tycker det är väldigt angeläget att hantera arbetstidsfrågan nu.
            Det visar inte minst övertidsuttagen och den sneda fördelningen
            av arbetstid mellan könen. Det visar sig också internationellt
            att en arbetstidsförkortning ger sysselsättningseffekter. Vi behöver
            sysselsättning i det här landet nu. Också många många andra skäl
            talar för en arbetstidsförkortning, men låt oss inte glömma att
            det även finns sysselsättningseffekter.
          </note>
          <note n="110da913">
            För att konkretisera det här och göra det på ett bra sätt och
            se alla effekterna har Vänsterpartiet föreslagit en försöksverksamhet.
            Vi vill kartlägga kostnader. Vi vill se sysselsättningseffekter.
            Vi vill titta på ohälsotal, arbetsolyckor, på vad människor vinner
            och förlorar, vad samhället vinner och förlorar. Vi vill inte
            fastna i den fälla som den gamla arbetstidsutredningen hamnade
            i, där man körde med simulerade modeller och teoretiska antaganden
            som gav ett resultat, medan verkligheten i internationella undersökningar
            på ställen där man genomfört detta visade ett annat resultat.
          </note>
          <note n="4b48c076">
            Det har varit Vänsterpartiets förslag som vi hittills inte har
            fått stöd för.
          </note>
          <note n="85703178">
            Anf. 185 BERIT ANDNOR (s) replik
          </note>
          <note n="7736141f">
            Fru talman! Sex timmars arbetsdag har varit ett mål för de socialdemokratiska
            kvinnorna nu i över 20
          </note>
          <note n="f072332a">
            år. Vi skulle naturligtvis vilja för oss alla att vi kunde ned
            till sex timmars arbetsdag.
          </note>
          <note n="62848fd5">
            Däremot, Ingrid Burman, det som skiljer Vänsterpartiet och de
            socialdemokratiska kvinnorna åt är att vi är realistiska. Vi ser
            att det i dag inte finns något utrymme för en arbetstidsförkortning
            av det slag som förespråkas av Vänsterpartiet och Miljöpartiet.
          </note>
          <note n="126921ce">
            Vi säger att vi tycker att det är dags att diskutera hur vi skall
            ta ut en framtida standardökning. Skulle det inte kanske vara
            dags med en förkortad arbetstid i stället för löneökningar? Skulle
            det kanske inte också vara så att vi skulle kunna lösa problematiken
            med deltidsarbetet och övertidsarbetet? Kanske skulle vi på sikt
            kunna närma dessa två grupper till varandra.
          </note>
          <note n="b85ed017">
            Vi tycker det är fel att resonera som om man skulle kunna lösa
            problemet med arbetslösheten genom att sänka arbetstiden. Ingenting
            säger det. Vi tycker det är fel att dela på jobben, vi tycker
            det är fel att dela på arbetslösheten på det sätt som förespråkas
            av Vänsterpartiet och Miljöpartiet.
          </note>
          <note n="cc1460a1">
            Det är oerhört viktigt att vi får en bred och omfattande kompetensutveckling
            som kommer i första hand de grupper till del som är i största
            behov av det. Enligt min uppfattning är det oerhört viktigt att
            regeringen nu skapar ett utrymme för att ge lågutbildade kvinnor
            en kompetensutveckling, kvinnor som arbetar i branscher som står
            inför stora förändringar. Det gäller kvinnor inom de kontorsadministrativa
            områdena, men också en del av de kvinnor som jobbar inom den gemensamma
            sektorn. Det är oerhört viktigt.
          </note>
          <note n="3748f431">
            Som jag sade i mitt inledningsanförande, så hoppas jag verkligen
            att detta kommer med i tillväxtpropositionen.
          </note>
          <note n="2bf7860c">
            Anf. 186 DAN ERICSSON (kds) replik
          </note>
          <note n="05242954">
            Fru talman! Berit Andnor brukar normalt sett göra sansade inlägg
            som överensstämmer med verkligheten. Jag reagerade därför på en
            punkt, när hon talade om att det var en mytbildning om socialdemokratins
            svek, att det skulle underblåsas av oppositionen som vill skapa
            en sådan bild.
          </note>
          <note n="c9bcb02a">
            Den behöver inte underblåsas av oppositionen.
          </note>
          <note n="17c4a6f5">
            Det är faktiskt verkligheten att socialdemokratin har svikit,
            inte minst på det arbetsmarknadspolitiska området. Det budskapet
            når en varje dag, både i personliga kontakter och via tidningssidorna
            - inte minst från era egna tidningar.
          </note>
          <note n="7d995659">
            Jag citerade tidigare Folkbladet hemifrån Norrköping. Rubriken
            från i lördags: Infria era löften. Det står under den: Varför
            sviker de socialdemokratiska politikerna löftena? undrar ungdomarna.
            Det är era egna som undrar det.
          </note>
          <note n="5632a5cc">
            Vi kan läsa fackförbundspressen, LO-tidningen, ja, vilken tidning
            som helst som säger samma sak.
          </note>
          <note n="936b9620">
            Detta är ingen mytbildning. Det är verkligheten att ni faktiskt
            har svikit era löften.
          </note>
          <note n="0f9c2b93">
            Sedan säger Berit Andnor att tyvärr leder politiken till ytterligare
            personalminskningar i kommuner och landsting. Det är också ett
            svek! I valrörelsen sade ni att ni inte skulle röra verksamheterna
            ute i kommuner och landsting. Nu sägs personal upp just i kommuner
            och landsting, personal i omsorgerna och i sjukvården. Detta är
            ett svek, det är ingen mytbildning.
          </note>
          <note n="952430cd">
            Anf. 187 BERIT ANDNOR (s) replik
          </note>
          <note n="09defc9f">
            Fru talman! Jag får väl börja med att tacka för berömmet från
            Dan Ericsson att jag gör sansade inlägg och att de brukar stämma
            med verkligheten. Jag vill dock hävda att det gäller även det
            inlägg jag gjorde just nu.
          </note>
          <note n="787b6313">
            Det är en mytbildning i gång just om a-kassan och ersättningsnivåerna.
            Det är en mytbildning om den gemensamma sektorn och den politik
            vi har fört det här året. Den politiken har varit nödvändig och
            har varit mycket tydligt beskriven i det valmanifest vi gick till
            val på. Ingen har kunnat vara okunnig om vilken politik som skulle
            föras.
          </note>
          <note n="3dbe0bd7">
            Det absolut viktigaste för oss är att få kontroll på ekonomin
            och att få en ekonomi i balans.
          </note>
          <note n="673c925a">
            Till skillnad från de borgerliga partierna har vi kraften och
            möjligheten att ta itu med de problem som den svenska ekonomin
            brottas med. Det visar det år som vi har regerat. Vi har lagt
            ett gigantiskt besparingsprogram som nu börjar ge positiva effekter.
            Vi ser dem inom en rad olika områden.
          </note>
          <note n="386ae2fa">
            När det gäller den gemensamma sektorn är det precis som Dan Ericsson
            säger på det sättet att vi tog ett beslut på vår partikongress
            där vi sade att vi skall prioritera det gemensamma. Det innebar
            att vi samtidigt sade att om vi skulle skära skulle vi göra det
            i transfereringssystem.
          </note>
          <note n="c673ee51">
            Till skillnad från de borgerliga partierna har vi levt upp till
            det vi sade. Däremot har den gemensamma sektorn inte tillförts
            resurser. Den borgerliga regeringens planer var ett gigantiskt
            besparingspaket på
          </note>
          <note n="05bdf13d">
            35-40 miljarder inom kommuner och landsting. Det var det man
            skulle genomföra om man hade kommit till makten efter valet i
            höstas. Det hade inneburit enormt stora nedskärningar inom kommuner
            och landsting med omfattande uppsägning av personal.
          </note>
          <note n="2c53163d">
            Har Dan Ericsson glömt vad han beslutade tillsammans med de andra
            borgerliga partierna?
          </note>
          <note n="7d00235c">
            Anf. 188 DAN ERICSSON (kds) replik
          </note>
          <note n="9e271f82">
            Fru talman! Våra verklighetsbilder skiljer sig något åt. Det
            är ändå bra att Berit Andnor nu erkänner det löfte som man mycket
            tydligt gav väljarna: Man skulle inte röra verksamheten ute i
            kommuner och landsting.
          </note>
          <note n="d1c0f199">
            Berit Andnor säger att det är en mytbildning när vi hävdar att
            det är ett svek mot detta löfte när man säger upp personal i kommuner
            och landsting runt om i landet. Man säger upp personal inom äldreomsorgen,
            barnomsorgen och sjukvården. Det är ett tydligt exempel på svek.
            Det handlar inte om någon mytbildning. Det ser de människor som
            finns ute i verkligheten och som drabbas av denna politik. Det
            slår med full kraft tillbaka på er själva att ni utfäst löften
            som ni nu sviker. Det handlar inte om mytbildning.
          </note>
          <note n="483a3ee7">
            Berit Andnor kan sedan försöka dribbla med 35
          </note>
          <note n="4aa1b716">
            miljarder inom den kommunala sektorn. Berit Andnor vet att det
            inte stämmer. Debatten handlar om om det var en mytbildning eller
            inte. I sin förra replik bekräftade Berit Andnor att det inte
            är någon mytbildning utan ett klart svek av de löften som socialdemokraterna
            gav i valrörelsen.
          </note>
          <note n="05cf4303">
            Anf. 189 BERIT ANDNOR (s) replik
          </note>
          <note n="f4abe1b6">
            Fru talman! Nu har vi ett facit över vad den borgerliga regeringen
            åstadkom under tre år. Det försvann 100 000 jobb inom den gemensamma
            sektorn.
          </note>
          <note n="f78202c3">
            Det är ett faktum.
          </note>
          <note n="7fb8eec9">
            Den borgerliga regeringen hade planer på att göra ytterligare
            nedskärningar inom den gemensamma sektorn som motsvarade 35-40
            miljarder. Det är en enorm nedskärning som skulle ha genomförts
            om olyckan hade varit framme och ni hade fått sitta kvar och regera.
          </note>
          <note n="5997feac">
            Det vi sade på partikongressen att vi skulle göra och det vi
            genomförde när vi kom i regeringsställning var att prioritera
            den gemensamma sektorn. Det har också fått konsekvenser när det
            gäller nedskärningarna i övrigt. Det har varit nödvändigt för
            att stabilisera ekonomin att få stopp på statsskuldens ökning
            och få ned budgetunderskottet.
          </note>
          <note n="36513066">
            Som jag sade tidigare kunde ingen, inte ens Dan
          </note>
          <note n="a5886292">
            Ericsson, vara okunnig om vilken politik den socialdemokratiska
            regeringen skulle komma att föra. Det stod klart och tydligt i
            det valmanifest som vi gick till val på. Det är det som vi också
            genomför. Så är det,
          </note>
          <note n="f3feccbb">
            Dan Ericsson
          </note>
          <note n="0ed4250a">
            Anf. 190 TANJA LINDERBORG (v)
          </note>
          <note n="56e6dfbf">
            Fru talman! Vi har tre huvudfrågor, förkunnade dåvarande partisekreteraren,
            numera vice statsminister och jämställdhetsministern Mona Sahlin,
            vid politikerveckan i Almedalen för ungefär 15 månader sedan.
            Hon sade: Det är jobben, jobben och jobben!
          </note>
          <note n="46bd8446">
            Det är bra. Det är enligt vänsterpartiets mening en helt riktig
            prioritering. Men de numera klassiska tiondelar som Ingvar Carlsson
            talar om har uteslutande kommit männen till del, medan kvinnors
            arbetslöshet stadigt ökar. Tyvärr tvingas jag att, i likhet med
            andra, konstatera att det är 16 000 fler kvinnor öppet arbetslösa
            i dag än för ett år sedan.
          </note>
          <note n="e22b004c">
            Att sysselsättningen har ökat med 100 000 på ett år är bra, men
            det är en klen tröst för alla kvinnor som är arbetslösa och har
            blivit det det senaste året. Sedan september förra året har arbetslösheten
            ökat med 44
          </note>
          <note n="7b6c6827">
            kvinnor per dag, antalet deltidsarbetslösa med 30. Det här är
            bara toppen av ett isberg. Detta är ett faktum, trots att vi numera
            har en jämställdhetsminister.
          </note>
          <note n="83fcdebf">
            På 1950- och 1960-talet behövde den svenska industrin kvinnors
            arbetskraft, och då ställde vi upp. På
          </note>
          <note n="25a48be5">
            1970- och 1980-talet var det den offentliga sektorn som behövde
            oss och då ställde vi också upp. Vi fick sällan någon personalutveckling.
            Vi accepterade deltid och vikariatsanställningar.
          </note>
          <note n="e9660af2">
            Nu duggar varslen tätt inom den offentliga sektorn. Örebro, Östergötland,
            Gotland, Blekinge, Skaraborg och flera andra län står i begrepp
            att varsla personal. Vi hörde i går att ca 40 000 blir berörda
            nästa år. Samtidigt får vi larmrapporter om att kvaliteten i vård-
            och omsorgssektorn urholkats mycket kraftigt. De som jobbar kvar
            i den här sektorn balanserar hela tiden på gränsen av sin förmåga.
            Det är ju fullständigt absurt att bädda ner gamla människor mitt
            på dagen p.g.a. pesonalbrist, samtidigt som det finns många som
            både kan och vill jobba inom äldrevården.
          </note>
          <note n="23cf6f2e">
            Det är ju knappast någon brist på orderingång, om man säger så.
          </note>
          <note n="5f9d8658">
            Fru talman! 180 000 kvinnor är öppet arbetslösa.
          </note>
          <note n="bdc94d2e">
            Till detta skall läggas ungefär 114 000 som är ofrivilligt deltidsarbetslösa
            och 67 000 som finns i åtgärder.
          </note>
          <note n="16152251">
            Vi är många som delar dessa kvinnors oro över hur det skall bli
            i framtiden. Vi vill inte tjäna som konjunkturutjämnare och vi
            vill inte tillbaka till spissektorn.
          </note>
          <note n="9459726c">
            Männen har kunnat dra nytta av konjunkturuppgången. De nya jobben
            har ju kommit till inom de mansdominerade sektorerna, främst inom
            industrin.
          </note>
          <note n="cbf6b23c">
            Eftersom kraven på tekniskt utbildad personal är större i dag,
            har kvinnors chanser till jobb inom industrin minskat. Det är
            också oroande, vilket även andra har nämnt, att antalet nyanmälda
            platser minskat med 23 % jämfört med samma tid förra året.
          </note>
          <note n="afee1ab6">
            Jag tycker att det är viktigt att tydliggöra att den offentliga
            sektorn är en del av arbetsmarknaden. Den utgör ungefär 60 % av
            kvinnors arbetstillfällen.
          </note>
          <note n="5f564713">
            Regeringen har satsat mycket kraftigt på en utbyggnad av telekommunikationer,
            underhåll av vägar och järnvägar och ROT-projekt. Det är bra och
            nödvändigt för näringslivet med infrastruktursatsningar, men vad
            skulle t.ex. ABB och Volvo ha varit om det inte fanns daghem för
            deras anställdas barn, om det inte fanns skolor som utbildade
            för deras behov, om det inte fanns sjukvård och om det inte fanns
            äldreomsorg? Vi måste såväl inse som acceptera att den offentliga
            sektorn är en förutsättning för en framgångsrik enskild sektor.
          </note>
          <note n="f9f99664">
            Nu tvingas tusentals anställda inom den kommunala sektorn gå
            ut i strejk för rättvisa löner. Kommunförbundet försöker skrämma
            facken genom att hota med att 42 000 jobb försvinner om SKTF och
            SKAF
          </note>
          <note n="56026000">
            får igenom sina lönekrav. Jag tycker att det är viktigt att påminna
            om att bakom varje varslad eller uppsagd offentliganställd finns
            ett politiskt beslut.
          </note>
          <note n="92f83b45">
            Det här är ingen lyxstrejk. Den berör mycket stora grupper som
            i bästa fall ligger på en lönenivå på
          </note>
          <note n="90583b8d">
            11 000-12 000 kronor i månaden för ett heltidsarbete.
          </note>
          <note n="97263307">
            Kvinnor i offentlig sektor tjänar sämst av alla på den svenska
            arbetsmarknaden. Det håller på att utvecklas en typ av kvinnolöner
            helt i strid mot svensk lagstiftning. Man kan ju fundera över
            varför det skall löna sig så mycket mer att montera robotar än
            att vårda sjuka och gamla.
          </note>
          <note n="00964d4c">
            Det är naturligtvis parterna som har ansvar för förhandlingar.
            Jag säger inget annat och jag menar inget annat. Men det är vi
            politiker som fattar de ekonomiska besluten.
          </note>
          <note n="4fb25e38">
            Fru talman! Långsiktigt kommer behovet av utbildning, äldrevård
            och barnomsorg att öka. Om vi vill ha ett samhälle där alla människor
            har samma värde måste det finnas ett system som fördelar utbildning
            och omsorg med en solidarisk finansiering.
          </note>
          <note n="1c102c32">
            Vänsterpartiet menar att den organisationen finns i kommuner
            och landsting. Den behöver utvecklas, både för anställda och för
            ett ökat medborgarinflytande - inte avvecklas.
          </note>
          <note n="48ed77ac">
            Vänsterpartiet har länge förespråkat en kommunakut för att hjälpa
            kommuner med hög skatt och hög arbetslöshet. Därigenom kan man
            bl.a. förhindra fler uppsägningar. Vi tycker också att det är
            rimligt att den kommunala sektorns andel av BNP inte minskar.
          </note>
          <note n="321c803e">
            Vi menar att kommuner och landsting måste få del av kommande
            tillväxt. Vård, omsorg och utbildning måste gå före ökad privat
            konsumtion.
          </note>
          <note n="0dac58d0">
            Vad som också behövs är en bred satsning på kompetenshöjning
            så att alla arbetslösa får en rimlig chans på den nya arbetsmarknaden.
          </note>
          <note n="b2cd8097">
            Jag instämmer helt i det som Berit Andnor nyss sade.
          </note>
          <note n="c974cde3">
            Anf. 191 MAUD BJÖRNEMALM (s)
          </note>
          <note n="0c3e80b2">
            Fru talman! Vi kan kassera in den största sysselsättningsökningen
            på 25 år, sade arbetsmarknadsminister Anders Sundström i sitt
            anförande för en stund sedan. Sedan sade han också att ungdomsarbetslösheten
            är på väg ner. Det är riktigt, det är glädjande, och det är bra.
            Men fortfarande är alltför många människor arbetslösa, och möjligheterna
            och tillgången till arbete är inte lika fördelade över landet.
          </note>
          <note n="1fcd9948">
            Den prognos som Länsarbetsnämnden i Örebro län har gjort och
            som gäller från oktober 1995 till december 1996 är inte någon
            uppmuntrande läsning, och den visar också att arbetsmarknadsläget
            i länet är bekymmersamt. Den positiva trend som vi tidigare kunde
            se är över nu. Utvecklingen på länets arbetsmarknad kommer inte
            under resten av prognostiden att medföra någon fortsatt ökning
            av sysselsättningen, enligt länsarbetsnämndens bedömning. Särskilt
            bekymmersamt är läget i länets västra och norra delar.
          </note>
          <note n="587fe41d">
            Fru talman! "Jag drömmer om att få ett jobb efter skolan." Så
            börjar en dikt som en gymnasieelev i
          </note>
          <note n="d8f11ae8">
            Karlskoga skrev för en tid sedan. Det borde inte vara en dröm.
            Det borde vara en självklarhet att få ett arbete. Men så är det
            inte för många ungdomar i dag.
          </note>
          <note n="a952132c">
            Ungdomsarbetslösheten i tio av länets tolv kommuner ligger över
            vad som gäller för hela riket. I Karlskoga är siffran för ungdomar
            mellan 18 och 24 år som står utanför den ordinarie arbetsmarknaden
            30 %. I grannkommunen Hällefors är siffrorna ännu mer förskräckande.
            37 % av ungdomarna saknar fotfäste på arbetsmarknaden och har
            gjort så länge.
          </note>
          <note n="e97f135f">
            Det är inte bara för ungdomar som arbetsmarknadssituationen i
            Karlskoga-Degerfors-området är bekymmersam. Beslutet om nedläggning
            av stålverksdelen inom Avesta Sheffield i Degerfors ligger fast.
            Det innebär att mellan 200 och 400 jobb är i farozonen. Den stora
            efterfrågan på stål har hittills inneburit en tidsfrist för företaget,
            men det definitiva beskedet om hur många som skall gå från sina
            jobb kommer nu under hösten. Vilka konsekvenser de nya försvarsbesluten
            kommer att få för försvarsindustrin i
          </note>
          <note n="54ba4829">
            Karlskoga oroar naturligtvis också många.
          </note>
          <note n="7c5b8e74">
            Det finns i Karlskoga en mycket hög teknisk kompetens, som det
            är viktigt att kunna behålla. Arbetet med att hitta lösningar
            har redan påbörjats. Nu gäller det att arbetet inte stupar på
            grund av brist på finansiella medel. Möjligheter kan naturligtvis
            öppnas både för Karlskoga och för grannkommunerna, som tillhör
            den del av Bergslagen som omfattas av EU:s strukturfonder.
          </note>
          <note n="b33aa752">
            Att landstingen brottas med stora ekonomiska problem vet de flesta.
            Regionsjukhuset i Örebro tvingas säga upp 960 personer, och de
            flesta är kvinnor. Även för de båda andra länslasaretten blir
            det nödvändigt att säga upp personal. Sparbetingen på länsstyrelse,
            polismyndighet och försäkringskassa gör att ytterligare kvinnor
            blir utan arbete. Länsarbetsnämnden gör den bedömningen att mellan
            1 500 och
          </note>
          <note n="d206077b">
            2 000 personer i kommuner och landsting kommer att bli arbetslösa.
          </note>
          <note n="8e3ddcec">
            Kvinnornas arbetsmarknad är hotad. Det gäller inte bara i Örebro
            län. Situationen är ju likartad över hela landet. Det är kvinnor
            som nu löper risk att bli långtidsarbetslösa om ingenting görs.
          </note>
          <note n="3266fc9b">
            I den sysselsättningsproposition som regeringen lade fram i våras
            fanns en hel del bra förslag på hur arbetslösheten skall bekämpas,
            men förslagen handlade till största delen om männens arbetsmarknad.
            För kvinnor saknas konkreta förslag. Man kan fråga sig:
          </note>
          <note n="b934f8c2">
            När kommer de?
          </note>
          <note n="d8200b23">
            Det är ju bra att regeringen har tillsatt en utredning som skall
            arbeta snabbt och som skall vara klar i mars 1996, för att man
            eventuellt skall hinna få med åtgärder i kommande budget. Men
            det behövs också åtgärder nu. Det är inte särskilt uppmuntrande
            för dagens arbetslösa kvinnor att få veta att det i september
            nästa år kommer förslag på lösningar på deras problem.
          </note>
          <note n="6d5635ce">
            Olika åtgärder som riktas till arbetslösa kvinnor har aldrig
            vidtagits i någon större skala. Med en jämställdhetsminister och
            en delegation som skall arbeta med frågor om bl.a. arbete och
            löner, förväntar vi oss förslag som stärker kvinnornas möjligheter
            på arbetsmarknaden.
          </note>
          <note n="165a4729">
            Fru talman! Vi socialdemokrater i länet tog inför valet förra
            hösten fram ett program för hur vi ville arbeta med länet. Vi
            har som mål att under 90-talet skapa 30 000 nya arbetstillfällen
            i länet. Det är ett högt satt mål, men länets alla kommuner deltar
            med idéer och förslag.
          </note>
          <note n="b9cd4f49">
            För att klara länets arbetsmarknadsproblem behöver alla goda
            krafter samverka. För att klara situationen och för att genomföra
            våra idéer behövs också en del förändringar i den traditionella
            arbetsmarknadspolitiken. Vi vill ha en friare användning av arbetsmarknadspolitiska
            medel i kommunerna. Vi vill ha särskilt riktade medel till områden
            med hög arbetslöshet.
          </note>
          <note n="59e1a4f0">
            Det borde vara möjligt att ta ett samlat och förenklat grepp
            över samhällets stöd till regionalpolitiska och arbetsmarknadspolitiska
            åtgärder. Vi är gärna ett försökslän, där man samlar alla resurser
            i en stor påse och försöker få ut det mesta möjliga av de tillgängliga
            medlen.
          </note>
          <note n="470216cc">
            Anf. 192 LARS STJERNKVIST (s)
          </note>
          <note n="775402f9">
            Fru talman! Som norrköpingsbo och östgöte borde man vara litet
            smickrad i dag, eftersom så många har tagit upp de varsel som
            ligger inom den offentliga sektorn, i kommuner och landsting,
            i Östergötland.
          </note>
          <note n="2a1b9680">
            Det är bara att hoppas att den oro som många har formulerat verkligen
            är uppriktigt menad. Ingen, allra minst de offentliganställda
            som nu är hotade - och det handlar tyvärr om ett par tusen - är
            betjänt av att bli använd som slagträ i den offentliga debatten.
            Jag hoppas därför att Anne Wibble och andra som har tagit upp
            de här problemen verkligen menar allvar med sitt engagemang.
          </note>
          <note n="9fbd2aab">
            Situationen i kommuner och landsting och risken för uppsägningar
            där är ju inte något östgötaproblem, utan vi vet att det, precis
            som Maud Björnemalm påpekade nyss, förekommer varsel i ett stort
            antal landsting och tyvärr också i en hel del kommuner. I
          </note>
          <note n="ecd83b6e">
            Halland, i Västernorrland, i Örebro - på flera ställen finns
            det varsel.
          </note>
          <note n="4cf112d6">
            Slutsatsen för mig är given: Om ingenting görs finns en uppenbar
            risk att de här varslen, om de leder till uppsägningar, kommer
            att leda till att den orimligt höga arbetslösheten fastnar på
            en hög nivå.
          </note>
          <note n="343d98c4">
            Jag tycker att man skall vara ärlig i politiken. Man skall beskriva
            verkligheten så som den är. Därför vill jag gärna vara ärlig.
            Självfallet var det inte den här utvecklingen som jag och andra
            socialdemokrater beskrev i den förra valrörelsen. Vi sade tvärtom,
            vi sade att det är oerhört viktigt att besparingarna i första
            hand sker inom bidragssystemen och att vi så långt som möjligt
            skall förhindra att offentliganställda slås ut i öppen arbetslöshet.
            Vi betonade också och lade ut texten rejält om hur små ekonomiska
            vinster, om ens några, man kan göra genom att kasta ut offentliganställda
            i arbetslöshet, så länge den öppna arbetslösheten är så hög som
            den är i dag.
          </note>
          <note n="d4b5e1e1">
            De här argumenten använde vi i valrörelsen, och för min del är
            det självklart att detta fortfarande gäller. Skulle alla de varsel
            som nu ligger - i Norrköping, i Linköping, i Östergötland och
            på alla andra ställen - leda till uppsägningar, ja i så fall har
            jag förståelse för dem som menar att vi har svikit.
          </note>
          <note n="6066e226">
            Nu har en hel del gjorts. Berit Andnor och andra har gett en
            beskrivning. Regeringen och riskdagsmajoriteten har undanröjt
            en del regler som gör att man lokalt har större möjligheter att
            åtgärda problemen.
          </note>
          <note n="693664f6">
            Man kan använda resurserna friare, och uppgörelser kan träffas
            som gör att man i stället för att säga upp folk kan utbilda eller
            omskola människor som riskerar att bli arbetslösa. Det är bra.
          </note>
          <note n="977aa942">
            Dessa regelförändringar har varit nödvändiga och vi har länge
            efterlyst dem. Men verkligheten runt om i landet visar att det
            dock inte räcker med den här typen av regelförändringar. Det saknas
            emellertid pengar.
          </note>
          <note n="3795b90c">
            Ytterligare resurser måste nämligen tillskjutas för den här typen
            av åtgärder för att vi skall kunna förhindra att alla varslen
            leder till uppsägningar och en ökning av den öppna arbetslösheten.
            Därför måste regeringen vidta ytterligare åtgärder - det är min
            slutsats.
          </note>
          <note n="b8179c08">
            Jag är emellertid övertygad om att Anders Sundström är mycket
            slugare än Schlaug. Med tanke på att vi är mitt uppe i en brinnande
            konflikt mellan parterna inom den offentliga sektorn - Per Lager
            behöver inte se så orolig ut - tycker jag att Birger Schlaug var
            mer oslug när han blandade sig in i konflikten på arbetsmarknaden.
            Jag tycker att det är en självklarhet att vi politiker skall hålla
            tassarna borta.
          </note>
          <note n="1ca8c6ca">
            Jag räknar med att när konflikten väl har lagt sig kommer regeringen
            och arbetsmarknadsministern att ha en diskussion med parterna
            om hur man med gemensamma krafter kan förhindra att alla varslen
            leder till en ökning av den öppna arbetslösheten.
          </note>
          <note n="cfdc4566">
            I och för sig tycker jag inte, och jag tror att inte heller de
            arbetslösa tycker det, att det viktigaste för oss just nu är att
            diskutera huruvida det är socialdemokratin eller någon annan som
            har svikit och om den borgerliga kritiken är befogad eller inte.
          </note>
          <note n="cabf59b2">
            Är det så att vi har svikit? Nej, det tycker inte jag.
          </note>
          <note n="3e3801d8">
            Om det vore så att regeringen och vi i majoriteten här i riksdagen
            satt med armarna i kors när vi såg utvecklingen, skulle jag också
            sälla mig till den skara som tycker att vi skapade falska förväntningar
            i valrörelsen. Jag är dock övertygad om att så inte är fallet.
            Jag räknar nämligen med att regeringen återkommer med åtgärder
            som gör att vi kan förhindra nämnda utveckling och i stället för
            att få en ökad öppen arbetslöshet kan satsa på att använda nedgången
            framför allt till satsningar på ett rejält program för utbildning
            och vidareutbildning. Det innebär att vi förhindrar en ökad öppen
            arbetslöshet. Dessutom får människor en starkare ställning på
            arbetsmarknaden.
          </note>
          <note n="0e2f74ee">
            Anf. 193 DAN ERICSSON (kds) replik
          </note>
          <note n="31c54b05">
            Fru talman! Lars Stjernkvist hade under den förra regeringens
            tid i tidningarna, och jag har tagit med dem hit, kravet: Sluta
            avskeda kommunanställda! Det var hans huvudkrav. Vi infriade faktiskt
            hans krav den gången. Vi lyckades hantera detta i Norrköping och
            i östgötalandstinget på ett sådant sätt att det inte skedde några
            avskedanden.
          </note>
          <note n="dc1ecfbf">
            Nu är situationen en annan. Det ligger ju ett antal varsel. Lars
            Stjernkvist säger att han, om varslen genomförs, kommer att ha
            förståelse för att man tycker att regeringen har svikit. Det är
            hedersamt, Lars
          </note>
          <note n="43fea174">
            Stjernkvist, att erkänna det.
          </note>
          <note n="c78647c7">
            Men frågan är: Vilka slutsatser drar Lars
          </note>
          <note n="daaf4c68">
            Stjernkvist av detta inför kommande val?
          </note>
          <note n="1fd6ec48">
            Anf. 194 LARS STJERNKVIST (s) replik
          </note>
          <note n="7f9334ca">
            Fru talman! Min slutsats är - och där är jag helt övertygad -
            att regeringen, som jag sade, kommer att förhindra att varslen
            leder till en ökning av den öppna arbetslösheten.
          </note>
          <note n="f6250be5">
            Om jag skulle vilja fortsätta att polemisera skulle jag jag helt
            klart kunna räkna upp hur många jobb som försvann inom den offentliga
            sektorn under den förra perioden, men det har andra gjort mycket
            bättre än jag skulle göra. Jag bara konstaterar - och på den punkten
            vill jag, avslutningsvis, vara litet generös -
          </note>
          <note n="1661e982">
            att vi i denna kammare är betjänta av att när det finns skäl
            för det, men så är det inte alltid när det gäller
          </note>
          <note n="3c8b111e">
            Dan Ericsson, ta tillfället i akt och ge varandra beröm.
          </note>
          <note n="b40e7a9b">
            Även när Dan Ericssons parti var i regeringsställning slogs Dan
            Ericsson för de offentliganställda och kämpade mot uppsägningar.
            Han fortsätter med det.
          </note>
          <note n="b3f1ae90">
            Det är både konsekvent och bra. Också jag försöker uppträda på
            ett konsekvent och ärligt sätt i de här frågorna. Det vore dumt
            att slå varandra i skallen när vi är överens i sakfrågan.
          </note>
          <note n="c90b30b1">
            Anf. 195 DAN ERICSSON (kds) replik
          </note>
          <note n="49c7aa26">
            Fru talman! Jag får returnera den vänligheten genom att säga
            att jag tycker att Lars Stjernkvist också är konsekvent när han
            fortsätter att driva nämnda krav.
          </note>
          <note n="f8962952">
            Jag uppfattade det han här sade så att han inte tänker bidra
            till att varslen utlöses. Han gav t.o.m. löftet att regeringen
            kommer att förhindra att varslen utlöses. Om han talar för regeringen
            i denna fråga är det faktiskt ett dramatiskt besked som vi här
            har fått.
          </note>
          <note n="627ac15f">
            Jag hoppas att det blir som vi nu sagt. Därmed har
          </note>
          <note n="e6681151">
            Lars Stjernkvist och jag själv försökt att bidra till att man
            i dagens tuffa arbetsmarknadssituation inte medvetet driver offentligt
            anställda i kommuner och landsting ut i öppen arbetslöshet.
          </note>
          <note n="b8d0a15c">
            Anf. 196 LARS STJERNKVIST (s) replik
          </note>
          <note n="d5bb87b8">
            Fru talman! För att den som läser protokollet inte skall missförstå
            det hela och för att min betydelse skall få riktiga proportioner
            vill jag gärna säga att vad jag har försökt att ge uttryck för
            är det som jag själv tycker, tänker driva och står för. Dessutom
            är jag född optimist. Jag är fullt och fast övertygad om att det
            jag sagt så småningom kommer att vara också regeringens åsikt.
            Jag har inget skäl att tro motsatsen.
          </note>
          <note n="421a5e29">
            Vad jag sagt är alltså vad jag själv står för och tycker. I all
            blygsamhet nöjer jag mig med att tala för mig i detta sammanhang.
          </note>
          <note n="9821bf71">
            Anf. 197 SYLVIA LINDGREN (s)
          </note>
          <note n="c94eae41">
            Fru talman! Jag vill börja med något positivt. I det senaste
            pressmeddelandet från Länsarbetsnämnden i
          </note>
          <note n="01bc2d84">
            Stockholm kan man läsa: Sysselsättningen fortsätter att öka stadigt.
            Arbetslösheten sjunker, om än långsamt. Den kraftigaste tillväxten
            kommer inom uppdragssektorn och industrin.
          </note>
          <note n="0c8d3e59">
            Det blir utvecklingen på Stockholms arbetsmarknad enligt länsarbetsnämndens
            höstprognos. Prognosen grundas främst på en enkätundersökning
            bland
          </note>
          <note n="05197e61">
            1 700 företag i länet. Men jag kommer snabbt ner på jorden igen.
            I Stockholms stad är nu 45 000 personer utan arbete. Det är som
            ett fullsatt Globen fyra gånger om eller som nästan hela Gotlands
            befolkning och motsvarar en relativ arbetslöshet på 8,1 %, alltså
            något mer än riksgenomsnittet.
          </note>
          <note n="9bfdbce3">
            Det finns ljusglimtar, men de lyser inte särskilt starkt. Det
            går fort att riva ner, men att bygga upp tar tid och kräver både
            långsiktighet och tålamod.
          </note>
          <note n="b1b2acd9">
            För att klara målsättningen allas rätt till arbete krävs det
            många aktörer, ett långsiktigt tänkande, flexibilitet och, inte
            minst, ett nytänkande. Riksdag och regering har ett övergripande
            ansvar, men t.ex.
          </note>
          <note n="70664368">
            regioner, kommuner och, framför allt, arbetsmarknadens parter
            har också ett ansvar för att fler arbetstillfällen kommer till
            stånd. En instans klarar inte allt. Vi måste också hela tiden
            ställa oss frågan: Gör vi rätt saker, kommer de vid rätt tidpunkt
            och ger insatserna fler arbetstillfällen också på lång sikt?
          </note>
          <note n="1a9f431b">
            Alla måste vi fundera över var de nya jobben kommer att finnas
            och utbilda människor därefter. Det krävs alltså ett nytänkande,
            ett erfarenhetsutbyte och många aktörer, och inte minst behövs
            det visioner för att klara de här frågorna i framtiden. Man kan
            inte strunta i ekonomin. Ordet tillväxt får inte klinga negativt
            i våra öron. Man måste vara realist för att få politisk kraft
            att driva utvecklingen framåt i positiv riktning.
          </note>
          <note n="a813b55a">
            Det behövs en tilltro till investeringsviljan i vårt land. Det
            behövs en mycket aktiv samlad närings-, arbetsmarknads- och, inte
            minst, utbildningspolitik.
          </note>
          <note n="4a7986df">
            Det behövs kvalitativa åtgärder som inte får uppfattas stå i
            konflikt med regionalpolitiska åtgärder.
          </note>
          <note n="be65ae49">
            Jag inledde mitt anförande med att redogöra för länsarbetsnämndens
            höstprognos. Den innehåller vissa tendenser som, tack och lov,
            är positiva. Men andelen långtidsarbetslösa är fortfarande mycket
            stor.
          </note>
          <note n="96c6e36c">
            Arbetslösheten bland utländska medborgare har i den här regionen
            t.o.m. ökat något jämfört med augusti
          </note>
          <note n="439fc8f0">
            1994.
          </note>
          <note n="e5c6385b">
            Den ökade efterfrågan på arbetskraft väntas inte komma de långtidsarbetslösa
            till godo. Därmed förstärks den s.k. dubbla obalansen: brist på
            arbetskraft inom vissa kvalificerade yrken och samtidigt hög arbetslöshet.
          </note>
          <note n="b78a66cd">
            Rekryteringskraven bland företagen höjs successivt när det gäller
            baskunskaper, specialistkompetens och yrkeserfarenhet. Kunskaper
            i data och ett eller flera språk blir allt viktigare. Den här
            utvecklingen gör att lågutbildade personer med smal arbetslivserfarenhet
            får det allt svårare på arbetsmarknaden.
          </note>
          <note n="c02e4b1b">
            Omställningar i arbetsorganisation och av produkter måste kunna
            ske snabbt och effektivt. För att klara en stenhård konkurrens
            behövs kunskapsöverföring, vidareutbildning, forskning och utveckling,
            det vi ofta kallar "fasta spelregler", och kanske framför allt
            framtidstro.
          </note>
          <note n="76a58ff6">
            Informationstekniken ökar lavinartat och påverkar inte minst
            mediesektorn. Här kan många nya jobb skapas, men det hänger återigen
            på just kunskapsutvecklingen.
          </note>
          <note n="e796cf50">
            Teknisk utveckling kan dock aldrig ersätta människors möte med
            människor, även om vi just nu lever i en svacka där många tror
            så. Det kommer ett uppvaknande även på den punkten.
          </note>
          <note n="15045a03">
            Huvudstadsregionen är den viktigaste kontaktpunkten mellan det
            nationella ekonomiska systemet och den internationella marknaden.
            Regering och riksdag har ansvar för utvecklingen i hela landet
            och får inte falla för frestelsen att se ekonomisk tillväxt och
            social stabilitet i Stockholmsregionen som en nackdel för övriga
            landet. Att vi har det så "himla"
          </note>
          <note n="c04b5a44">
            bra i storstaden är en myt. Vi får inte stanna upp i utvecklingen,
            det får i så fall mycket negativa konsekvenser också för landet
            i övrigt.
          </note>
          <note n="7a557c76">
            Fru talman! Jag är bekymrad över oppositionen.
          </note>
          <note n="90f0d531">
            Moderaterna t.ex. uttalar sig gärna i olika sammanhang för att
            vara just ett storstadsparti. Det är därför med förvåning jag
            ser talarlistan i dag och noterar det ointresse som finns i de
            här frågorna.
          </note>
          <note n="39e0bd72">
            En stark huvudstadsregion är ett nationellt intresse. En stark
            huvudstadsregion utgör också en plattform som gagnar hela landet.
          </note>
          <note n="520b4364">
            I detta anförande instämde Ingemar Josefsson (s).
          </note>
          <note n="2e01d6d9">
            Anf. 198 CARINA HÄGG (s)
          </note>
          <note n="3d6aab33">
            Fru talman! Ledamöter och åhörare! Att en stabil ekonomi är en
            nödvändighet för en framgångsrik arbetsmarknadspolitik är en självklarhet
            även för oss.
          </note>
          <note n="32fc0580">
            Men visst känner jag mig, som flertalet inom arbetarrörelsen,
            pressad mellan den politiska viljan och de reella möjligheterna.
            De krav människor ställer på oss att pressa ner arbetslösheten
            är helt berättigade, vi har ansvaret. Man inser också att vi är
            den enda kraften som vill, kan och har möjlighet att klara arbetslösheten.
            En styrka i dag är att vi inte kritiseras för våra värden, som
            "arbete åt alla", i stället vill man se mer av vår politik, mer
            av kamp mot arbetslöshet, för solidaritet och jämställdhet.
          </note>
          <note n="763c7592">
            Fru talman! Man kan aldrig varna nog för ett tvåtredjedelssamhälle.
            Där är det tydligast att lågutbildade ställs utanför. Låg utbildning
            i kombination med invandrarbakgrund, handikapp eller att man är
            ung förstorar ytterligare problemet. Nu tilltar också oron för
            att de kvinnor vilkas arbetsuppgifter försvinner inom offentliga
            sektorn och kontorssektorn skall hamna i långtidsarbetslöshet,
            och att man inte på samma kraftfulla sätt som man tidigare har
            gjort för männen skall försöka åstadkomma arbetsmarknadsåtgärder
            som kommer tjejerna till del.
          </note>
          <note n="a6e655ba">
            Vi måste se till att huvuduppgiften inte endast handlar om att
            bekämpa arbetslösheten i procent, utan också om hur vi undviker
            en utslagning av stora grupper.
          </note>
          <note n="285c7b2b">
            Det senare är inte och kan inte vara ett ekonomiskt problem i
            första hand. Passivt stöd är inte heller gratis. Här måste vi,
            om vi skall komma framåt, få till en omfördelning av redan befintliga
            resurser. Men vi måste även utveckla metoder för att stärka människor,
            få dem att växa, åstadkomma en rejäl kompetenshöjning på bredden,
            och det börjar bli bråttom.
          </note>
          <note n="624a0369">
            Jag kan inte här dölja min besvikelse över att arbetsmarknadens
            parter inte lyfte fram behovet av kompetenshöjning i avtalsrörelsen,
            utan att man i stället valde debattinläggen.
          </note>
          <note n="d30b3c53">
            Under senare år har vi sett en utveckling i landet mot ett allt
            större aktivt ansvarstagande på området i våra kommuner. Detta
            är en positiv realitet som vi måste anpassa oss efter. Det handlar
            inte om att låta olika instanser förhandla med varandra. I stället
            borde den formella ansvarsfördelningen förändras så att man bättre
            tar till vara det lokala engagemanget, med större möjligheter
            till helhetssyn, där infrastruktur, barnomsorg, skola, m.m. har
            en plats.
          </note>
          <note n="e446b038">
            Lokala intressen behövs, och de medverkar också i dag till att
            hitta enklare regelverk, alltså mindre ingenjörskonst och mer
            smidighet vid övergångar mellan exempelvis arbete, arbetslöshet,
            arbetsmarknadsåtgärder och ett nytt arbete. Kanske arbete i kombination
            med studier, precis det som Anders
          </note>
          <note n="f5d5f480">
            Sundström debatterade med en annan ledamot tidigare i kväll.
            Att i samverkan med arbetsmarknadens parter finna lösningar för
            att underlätta övergången bidrar också till att stärka arbetslinjen.
          </note>
          <note n="d51d1110">
            Det passiva stödet är alltid den sämsta lösningen, så även vid
            deltidsarbetslöshet. Men för att i grunden komma åt detta problem
            är det dags att på allvar överväga en lagreglering. Ofrivillig
            deltidsarbetslöshet är inte endast ett individproblem utan i dag
            också ett betydande samhällsproblem.
          </note>
          <note n="de866390">
            I LO:s rapport Klass och kön 1995 framgår kvinnors svagare och
            försvagade ställning på arbetsmarknaden. Samtidigt som insikten
            om vikten av att ha ett arbete som man kan försörja sig på i dag
            är starkare än någonsin. Men lönefrågan skall vi nog akta oss
            för att ta upp här. Vi skall inte ha någon löneförhandling från
            den här talarstolen, som en del här i dag tycks tro.
          </note>
          <note n="3236ba68">
            Jag har en fråga: Kan antalet tillfälliga anställningar tillåtas
            växa eller finnas kvar i nuvarande omfattning? Kan vi acceptera
            att tjejer ibland vikarierar under flera år hos samma arbetsgivare
            utan att få möjlighet till en fast anställning? Detta utan åtgärder.
          </note>
          <note n="1ca50ad2">
            Jag tycker inte det. Här borde vi ha en ändring i arbetsmarknadslagstiftningen.
          </note>
          <note n="f716d837">
            Anf. 199 BARBRO ANDERSSON (s)
          </note>
          <note n="a56a6449">
            Fru talman! I det nya Europa som växer fram, där även Sverige
            är med och påverkar utvecklingen, kommer med all sannolikhet regionerna
            att spela en större roll än i dag.
          </note>
          <note n="478eba49">
            Mälardalen kan utvecklas till en sådan region - en europeisk
            framtidsregion. För några år sedan bildades
          </note>
          <note n="750be5a9">
            Mälardalsrådet, när landstingen i Uppsala, Västmanland, Sörmland
            och Stockholm tillsammans med de flesta kommunerna inom dessa
            län gick samman för att se vilken nytta man kan ha av varandra.
          </note>
          <note n="3e9dc4d0">
            Det fanns ett behov av en enkel organisation - en regional arena
            - för att främja samarbetet.
          </note>
          <note n="9c1c4d5d">
            En gemensam strategi för näringslivspolitiken behöver utvecklas.
            Bättre och mer miljövänliga kommunikationer och god tillgång till
            högre utbildning i hela regionen är andra viktiga frågor som måste
            lyftas fram.
          </note>
          <note n="a35ed57b">
            Mälardalsregionens krafter bör samlas till en aktiv näringslivspolitik,
            bl.a. genom det samarbete som finns kring ALMI Företagspartner.
            Näringslivspolitiken skall stimulera till nyföretagande och skall
            stödja existerande små och medelstora företags finansiering och
            kapitalbildning.
          </note>
          <note n="25685a5a">
            Mälardalen har flera konkurrensfördelar som lokaliseringsregion.
            Vi har välutbildade och välorganiserade arbetstagare. Vi har en
            god yttre miljö som ger möjlighet till unika kultur- och naturupplevelser.
            Vi ligger vid Östersjön och har därmed närhet till de nya marknaderna
            som växer fram i de baltiska staterna och i Ryssland.
          </note>
          <note n="66a56012">
            Nu pågår ett arbete med s.k. gemensamt Interreg
          </note>
          <note n="f42e4557">
            II, där man med hjälp av särskilda EU-medel mer generellt kan
            främja integrationen mellan olika regioner i den europeiska gemenskapen.
            Det pågående arbetet avser Mälarregionen, Åland och sydvästra
          </note>
          <note n="7f442f27">
            Finland.
          </note>
          <note n="bd5f3937">
            Det gäller för Mälardalen att som region behålla och vidareutveckla
            dessa fördelar. I synnerhet har en framsynt miljöpolitik visat
            sig kunna vara en konkurrensfördel för företagen. Det är då viktigt
            att stödja företagsinvesteringar i miljövänlig teknik.
          </note>
          <note n="a176ef29">
            Runt Mälaren byggs nu järnvägar som knyts ihop och som kommer
            att ge Mälarstäderna snabba och täta förbindelser. Länstrafikens
            huvudmän har bildat ett samarbetsbolag för att samordna planering
            och drift av den spårbundna kollektivtrafiken i hela Mälardalen.
          </note>
          <note n="ec1e91ee">
            Näringslivets omstrukturering och internationalisering ställer
            nya krav på arbetstagarnas kunskaper och förmåga att anpassa sig
            till ändrade villkor och beredskap att byta arbete, utbilda och
            omskola sig kanske flera gånger under den yrkesverksamma tiden.
          </note>
          <note n="2d28d738">
            Arbetsmarknadspolitiken, utbildningspolitiken och näringslivspolitiken
            måste därför ses i ett sammanhang.
          </note>
          <note n="49103873">
            Arbetet med högskolefrågorna har visat på en stor obalans inom
            regionen. En stor andel elever går vidare till högre studier i
            Uppsala och Stockholm, medan det är betydligt färre i andra delar
            av regionen, exempelvis Norduppland. En jämnare tillgång till
            högskoleutbildning behövs i en framtid när kunskap och kompetens
            blir ett viktigt konkurrensmedel.
          </note>
          <note n="ab502a03">
            Kvinnor i Mälardalen har bildat ett nätverk, ett kunskapsnätverk
            för kvinnor med intresse för regional utveckling med utblick Europa.
            Kvinnorna vill medverka till debatt och diskussion om Mälarvisionerna
            också utifrån kvinnornas och barnens perspektiv.
          </note>
          <note n="37774243">
            Kvinnors delaktighet i utvecklingen av näringslivet och i samhällsplaneringen
            är både en kvalitets- och en överlevnadsfråga för regionen som
            helhet.
          </note>
          <note n="9e76539c">
            Fru talman! Ett samarbete på det sätt som sker i regionen kommer
            att gynna utvecklingen. Det är viktigt att understryka att arbetet
            kommer underifrån.
          </note>
          <note n="73b4a17b">
            Kommunerna och landstingen har själva påbörjat arbetet som sedan
            växt sig allt starkare. Vi har sett att vi har nytta av varandra.
            Medlemsavgiften är låg och administrationen liten.
          </note>
          <note n="ea27e08d">
            Detta sätt att arbeta för gemensamma mål tror jag kommer att
            nå framgång. Vi som vill vara med om det nya, vill lyfta blicken,
            vill se framåt, kommer att fortsätta denna typ av samarbete. Jag
            tror att den modell som vi har valt även skulle kunna passa andra
            delar av landet för att möta nya utmaningar, se möjligheterna
            i det nya Europa.
          </note>
          <note n="c0d4ec02">
            Anf. 200 BÖRJE NILSSON (s)
          </note>
          <note n="dc5c4ec4">
            Fru talman! De regionala förvaltningsuppgifterna i
          </note>
          <note n="b88c8342">
            Skåne är i dag fördelade på två länsstyrelser, tre sjukvårdshuvudmän,
            ett antal kommunförbund och en rad statliga sektorsorgan. Det
            råder alltså en betydande administrativ splittring på den regionala
            nivån, och olika myndigheter sysslar med delvis samma frågor.
          </note>
          <note n="6585ff89">
            Den nuvarande länsindelningen lever alltså dåligt upp till medborgarnas
            rättmätiga krav på god, nära och snabb service oberoende av var
            man för tillfället befinner sig. Detta är uppenbart särskilt i
            Skåne, där läns- och landstingsgränsen nu nästan helt har spelat
            ut sin roll.
          </note>
          <note n="d2393f2f">
            Efter flera års diskussion finns det i dag en betydande enighet
            om behovet av ett samlat styre för
          </note>
          <note n="63c64ef7">
            Skåne. Detta har lett till att landstingen och kommunerna på
            eget initiativ förberett en regional omorganisation bl.a. genom
            inrättandet av Skånestyrelsen. I
          </note>
          <note n="8f124323">
            Skånestyrelsen driver landsting och kommuner gemensamt en samarbetsprocess
            om utvecklingsfrågor som berör alla huvudmän. Skånestyrelsen skall
            åstadkomma en uppslutning kring en gemensam linje i regionala
            frågor.
          </note>
          <note n="3f969cfa">
            De tre sjukvårdshuvudmännen har å sin sida tillskapat en politisk
            styrgrupp inför det fortsatta arbetet mot Landstinget Skåne som
            är tänkt att bildas den 1
          </note>
          <note n="455dd055">
            januari 1999. Alla frågor av principiell karaktär eller av större
            betydelse för den framtida verksamheten i
          </note>
          <note n="ae27c4cd">
            Landstinget Skåne blir föremål för samråd i den politiska styrgruppen.
          </note>
          <note n="483080d2">
            Den statliga Regionberedningen, som också tillkommit på regionalt
            initiativ, lade nu i mars fram förslag om ny fördelning av uppgifter
            mellan staten, regioner och kommuner och om länens indelning.
            För
          </note>
          <note n="d933d065">
            Skåne föreslår Regionberedningen bl.a. att länsgränsen skall
            tas bort. Liknande förslag läggs fram beträffande Västsverige.
          </note>
          <note n="20495366">
            Två grundläggande utgångspunkter har därvid varit vägledande
            - ökad demokrati och förbättrad effektivitet.
          </note>
          <note n="f2f9e491">
            Regionberedningen slår fast att om en region skall utvecklas
            gynnsamt måste den ha god förmåga att utnyttja sina förutsättningar
            och resurser.
          </note>
          <note n="835d74ff">
            Det viktiga och intressanta som Regionberedningen föreslår i
            sitt betänkande "Regional framtid" är att det övergripande ansvaret
            för det regionala utvecklingsarbetet, som länsstyrelserna har
            i dag, överförs till landstingen. Med tanke på de viktiga funktioner
            som kommuner och landsting har i fråga om kollektivtrafik, fysisk
            planering, utbildning, hälso- och sjukvård, kultur samt miljö
            som alla är av betydelse i utvecklingshänseende är det naturligt
            att så sker. I
          </note>
          <note n="5e308021">
            samarbete med kommuner, statliga myndigheter och andra intressenter
            skall landstinget formulera en strategi för regionens långsiktiga
            utveckling och ta fram program för vilka insatser som bör göras,
            hur de skall samordnas och finansieras.
          </note>
          <note n="478a8009">
            Frågan om länsindelningen i Västsverige och Skåne har alltså
            fått aktualitet genom regionala initiativ som har sin grund i
            en önskan om en mer effektiv hantering av offentliga uppgifter
            och ett ökat demokratiskt inflytande över de regionala angelägenheterna.
          </note>
          <note n="7c09e15e">
            I initiativen ligger också förslag till förändringar av länsgränserna.
            Regionberedningen föreslår att
          </note>
          <note n="308d0359">
            Kristianstads och Malmöhus län slås samman och att
          </note>
          <note n="198b8a00">
            Skåne därmed utgör ett enda län. Det nya länet bör benämnas Skåne
            län och ha Kristianstad som huvudort för länsstyrelsen, residensstad.
          </note>
          <note n="77acb8fc">
            Berörda landsting förs genom länssammanslagningen författningsenligt
            samman. Därutöver bör för
          </note>
          <note n="d2e71cca">
            Skånes vidkommande Malmö kommun gå upp i det nybildade landstinget.
          </note>
          <note n="45779a7d">
            Indelningsfrågan i Skåne skall också ses i ljuset av det samarbete
            som utvecklats i den sydsvenska regionen, som utöver Skåne omfattar
            Hallands, Kronobergs, Blekinge, Kalmar och Jönköpings län. I den
            sydsvenska regionen finns ett antal frågor som kräver en större
            bas för att kunna hanteras både rationellt, resurseffektivt och
            ur ett helhetsperspektiv. Ett exempel är samarbetet i Östersjöområdet.
            Det gemensamma samarbetsorganet Sydsams uppgift är att hävda
          </note>
          <note n="626bb894">
            Sydsveriges gemensamma intressen inom landet och internationellt.
            Det arbetet berörs inte genom länssammanläggningen i Skåne.
          </note>
          <note n="76141c63">
            Även förslaget om centralort för länsförvaltningen i ett Skånelän
            är en mycket viktig fråga. Regionberedningens motivering för förslaget
            av Kristianstad som residensstad är att det därigenom uppnås en
            bättre geografisk balans än vad en lösning med Malmö hade inneburit.
            Beredningen anser, helt riktigt, att den föreslagna länssammanslagningen
            har bättre förutsättningar att vinna en bred regional uppslutning
            med
          </note>
          <note n="36b648d2">
            Kristianstad som centralort än om man väljer en lösning som bidrar
            till att ytterligare förstärka Malmös dominerande ställning i
            regionen. Det bör också beaktas enligt beredningen att en förläggning
            av residensstaden till Kristianstad är viktig för arbetsmarknadssituationen
            på denna ort, eftersom ett beaktansvärt bortfall av sysselsättningstillfällen
            annars blir följden.
          </note>
          <note n="d11384dc">
            Regionberedningen har gjort ett mycket bra arbete, och dess olika
            förslag är välgrundade. I betänkandet öppnas det nya möjligheter
            för framtidens regionala folkvalda organ. Denna utveckling är
            en naturlig och följdriktig fördjupning av demokratin.
          </note>
          <note n="665ec80f">
            Förslaget om att hela Skåne skall utgöra ett län bygger på regionalt
            och lokalt initiativ och är mycket väl förankrat i olika politiska
            instanser i Skåne. Processen har i dess olika delar vuxit fram
            nerifrån, vilket är viktigt om det skall lyckas.
          </note>
          <note n="e4a08b95">
            Det är angeläget att Regionberedningens förslag nu genomförs
            i sin helhet, vartill hör förläggningen av residensstad. Detta
            är en oerhört viktig förutsättning för att det hela skall hålla.
            Ett mycket stort ansvar åvilar nu regering och riksdag som har
            att ta fram erforderliga beslut.
          </note>
          <note n="6abeb20e">
            Anf. 201 PER LAGER (mp)
          </note>
          <note n="bb6ce28f">
            Fru talman! Med tillväxten - åtminstone i nuvarande form - följer
            en miljöskuld. Det ger mig möjlighet att under tillväxtrubriken
            tala litet om mitt hemlän, Bohuslän, och den hotbild vi där lever
            under.
          </note>
          <note n="c3122bde">
            Precis som i övriga landet plågas vi av arbetslöshet, och då
            framför allt ungdomens arbetslöshet, som nu i Uddevalla överstiger
            24 %. Men ändå tror jag att det finns andra hot som är större
            och vilkas effekter drabbar så många fler och så långt in i framtiden,
            nämligen miljöhoten. Och miljön är faktiskt förutsättningen för
            allt annat.
          </note>
          <note n="d52cac04">
            För ett år sedan, när jag för första gången stod i den här talarstolen
            - under den allmänpolitiska debatten - talade jag om de norska
            planerna på provborrningar efter olja och gas i Skagerrak och
            om ett nyväckt intresse av att bygga ett gigantiskt oljekondenskraftverk
            intill raffinaderiet Scanraff i Lysekils kommun. Norrmännen fortsätter
            sina planer. Idén om ett oljeförgasningskraftverk har förhoppningsvis
            för gott avsomnat, men har nu ersatts av Scanraffs egna utbyggnadsplaner.
          </note>
          <note n="462770da">
            Det tredje hotet är det fortsatta motorvägsbygget genom Bohuslän.
          </note>
          <note n="392e8d19">
            Allt det här bygger, enligt min mening, på grundläggande felsyn
            när det gäller våra möjligheter att någorlunda värdigt överleva
            i framtiden. Vi använder fel energikällor. Gunnar Lindgren, författaren
            till boken Arvet, har målande uttryckt saken så, att vi öppnade
            själva helvetet när vi bröt oss ned i jordskorpan. Tänkvärt!
          </note>
          <note n="c7e40d09">
            Den fossilbaserade energin - till skillnad från den förnybara
            - hör inte hemma i vårt ekologiska system, i vår biosfär, och
            skapar i stigande grad problem för oss. Med detta vill jag säga
            att en av våra viktigaste uppgifter måste vara att snabbt minska
            vårt uttag ur jordskorpan, minska kol-, olje-, naturgas- och urananvändningen,
            för att i ett litet längre perspektiv så gott som helt avveckla
            detta gissel för livet på jorden.
          </note>
          <note n="ce86fa0b">
            Alltså: Miljöhot nr 1 - och nu talar jag utifrån Bohusläns horisont
            - är det som händer med Skagerrak.
          </note>
          <note n="f37fa0d2">
            Det råkar vara det här halvklotets rikaste reproduktionsområde
            och samtidigt en av de största soptipparna. Det går givetvis inte
            ihop. Övergödningen, framför allt från trafiken och en läckande
            kustbygd, giftdeponierna, inte minst militära dumpningar av krigsmateriel
            - senast Aktuellt i höstas när fiskare fick upp nitroulen för
            tredje gången från gamla Boforsdumpningar i sina nät.
          </note>
          <note n="771c2ea3">
            Här finns ansamlingar av andra giftiga kemikalier och tungmetaller
            i bottensedimentet, som kommer från Europas flodsystem och från
            Nordsjöns oljefält.
          </note>
          <note n="4a37076d">
            Havet ligger där det ligger, och det mår förfärligt dåligt, i
            princip är det faktiskt dödssjukt. Skall vi då över huvud taget
            diskutera nya oljeutvinningsprojekt med allt vad dessa medför
            av kontinuerliga utsläpp -
          </note>
          <note n="c684b09b">
            för att inte tala om vad som händer vid en s.k. utblåsning. Nej,
            det måste stå helt klart för norrmännen att vi aldrig kan acceptera
            deras provborrningar i Skagerrak. Om två år kan sådana vara verklighet,
            om vi inte kan få vår nordiska granne att ta sitt förnuft till
            fånga.
          </note>
          <note n="061b0c65">
            Här vilar ett stort ansvar på regeringen, tycker jag.
          </note>
          <note n="7db9e7fa">
            Miljöhot nr 2: När oljan tagits upp ur jordskorpan skall den
            raffineras. Det är då de kontinuerliga angreppen mot vår biosfär
            börjar. Scanraff, ett av våra största raffinaderier i Sverige,
            har sedan mitten av 70-
          </note>
          <note n="4677cfd9">
            talet vräkt ut svavel, kväveoxider, kolväten och inte minst koldioxid
            i luften. Dessa ingår inte i det naturliga kretsloppet utan adderar
            sig själva hela tiden och skapar obalans. Scanraffs utsläppsgränser
            har från början varit alltför rundhänta.
          </note>
          <note n="c8256f4d">
            Teknikutvecklingen har inte avspeglats i strängare krav, vilket
            nu medför att man kan utöka sin verksamhet utan att behöva tillstånd
            för mer utsläpp. Någon miljömedicinsk konsekvensbeskrivning värd
            namnet har ännu inte gjorts. Det är märkligt.
          </note>
          <note n="e71a704c">
            Sjukvårdspersonal har under flera år undrat över de ökade antal
            fall av sköldkörtelförändringar och cancer bland befolkningen
            i raffinaderiets omgivning.
          </note>
          <note n="d0493d58">
            Var finns försiktighetsprincipen?
          </note>
          <note n="a28850be">
            Även om man har kunnat begränsa svavelutsläppen och i någon mån
            kväveoxiderna kvarstår omfattande utsläpp av kolväten och koldioxid.
            Naturens belastningsgränser har överskridits flera gånger om,
            det vet vi. Hur är det med människans?
          </note>
          <note n="2f6122a9">
            Bohusläns natur är överkörd i flera bemärkelser.
          </note>
          <note n="7461d160">
            Det tredje miljöhotet är nämligen satsningen på de tunga vägtransporterna,
            ett både förlegat och felaktigt system med förödande effekter
            på miljön. Som motorväg når nu E 6 fram till Forshälla strax söder
            om
          </note>
          <note n="1aa065f7">
            Uddevalla. I norra länsdelen är samtidigt vägen på flera ställen
            för smal och mycket trafikfarlig.
          </note>
          <note n="8d4ae1d5">
            Av tioårspaketet för vägutbyggnad i Bohuslän återstår nu ca 1,9
            miljarder, vilket just skulle kunna räcka till en god vägstandard
            fram till norska gränsen.
          </note>
          <note n="a1c8cd40">
            Men i stället väljer nu motorvägsivrarna att satsa dessa pengar
            på en ny brosträckning med motorväg över Sunningsund, ett mycket
            värdefullt kultur- och miljöområde. Helt fel.
          </note>
          <note n="529a6e36">
            Man har också försökt att göra sken av något slags politiks enighet
            i frågan, vilket är osant. Miljöpartiet,
          </note>
          <note n="1b361b15">
            Vänstern och kds vill ha ett omedelbart stopp på motorvägsbygget
            och i stället använda pengarna till en
          </note>
          <note n="e1ffd144">
            13 meter bred väg på resten av E 6.
          </note>
          <note n="e78b9685">
            Samtidigt vill vi i Miljöpartiet ha en transportväxling till
            järnväg och sjöpendeltrafik utmed kusten. En motorväg på hela
            sträckan skulle cementera fast oss i tankefelsfällan. Som tur
            är, vilket bekräftades av
          </note>
          <note n="de175251">
            Anna Lindh så sent som i gårdagens debatt, har regeringen i princip
            sagt nej till ytterligare motorväg. Jag utgår ifrån att det också
            skall gälla E 6.
          </note>
          <note n="9472efa2">
            Fru talman! Det är hög tid att rätta till tankefelen och växla
            om transportmedel, energikällor och gödningsmetoder. Det är hög
            tid att rätta till tankefelen och ändra vårt förhållningssätt
            när det gäller hälsa och framtida generationers överlevnad.
          </note>
          <note n="c4f6ce87">
            Anf. 202 ANN-KRISTINE
          </note>
          <note n="373425c7">
            JOHANSSON (s)
          </note>
          <note n="b6cb1e02">
            Fru talman! I Värmland har vi ett talesätt som säger: Det orner
            sig i möra och gör det inte dä så kvetter dä.
          </note>
          <note n="68d83c00">
            Ibland kan man använda sig av detta talesätt, men inte alltid.
            Man måste jobba för förändringar.
          </note>
          <note n="8d1324b3">
            Värmland lider fortfarande av hög arbetslöshet -
          </note>
          <note n="91ca7478">
            problem som vi delar med framför allt skogslänen. Vi har skogen,
            vi har järnet, vi har många människor med idéer, vi har ett rikt
            kulturarv att ta till vara och utveckla, vi har kooperativ och
            så har vid det värmländska kynnet, vilket det talesätt som jag
            inledde med är ett bevis på.
          </note>
          <note n="2e2c3546">
            Kort sagt, vi har mycket i Värmland som vi kan utnyttja.
          </note>
          <note n="47bc435e">
            Skogen är ett sådant exempel. Värmland är ett skogslän. Många
            har haft sin utkomst ur skogen. Men i och med den maskinella utvecklingen
            har de flesta arbetstillfällen försvunnit.
          </note>
          <note n="372654bb">
            Vi måste alltså satsa mer på forskning om och utveckling av bioenergi
            med skogen som råvara. Vi måste satsa på produktutveckling och
            vidareförädling.
          </note>
          <note n="b08f7b2f">
            Skogen är en resurs som vi måste lära oss att utnyttja mycket
            mera. Vi skall ta till vara skogsråvarorna hemma och vidareförädla
            dem här, inte skicka virket till utlandet och sedan få tillbaka
            möbler och annat.
          </note>
          <note n="1b8d07a2">
            För det finns kunskap och arbetskraft.
          </note>
          <note n="7b7ad333">
            När det gäller kvinnors arbetsmarknad så måste den breddas. Vi
            måste stötta kvinnligt företagande, och det är glädjande att ett
            kvinnligt resurscentrum är på gång i länet.
          </note>
          <note n="621563d7">
            Vi har många kvinnor som lever på landsbygden, och de behöver
            stöd och hjälp för att kunna genomföra sina idéer, våga starta
            egna företag och ge sig ut på okänt vatten.
          </note>
          <note n="b744cbaa">
            Det är ofta kvinnor som står bakom de lokala utvecklingsgrupperna,
            där det egna engagemanget och bygdens behov har varit pådrivande.
            Samhället måste stödja dessa grupper för det måste gå att leva
            och bo i hela Sverige.
          </note>
          <note n="13c8ffc3">
            Samtidigt finns det andra stora problem, t.ex. brist på riskvilligt
            kapital som stöttar innovationer.
          </note>
          <note n="a0c215a1">
            Det här har jag ett tydligt exempel på, och det är flygplansfabriken
            i Hagfors, ASL. Man har en bra idé
          </note>
          <note n="ca81636b">
            som det enligt undersökningar finns en stor marknad för.
          </note>
          <note n="17a27db6">
            Det gäller tillverkning och försäljning av ett litet nätt högteknologiskt
            skolflygplan. Lokalt har det plöjts ner energi och pengar. Men
            vad som fattas är riskvilligt kapital. Nu har företaget gått i
            konkurs. 35
          </note>
          <note n="deb762ec">
            anställda har blivit arbetslösa i stället för att 125 personer
            skulle ha kunnat få jobb.
          </note>
          <note n="0fcb680a">
            Allt var klart. Certifieringen var klar, två plan var framtagna,
            kunderna fanns och sedan gick det inte längre. Pengarna tog slut
            innan man hann få in några genom försäljningen.
          </note>
          <note n="f458c252">
            Fru talman! Med detta menar jag att vi inte får stoppa innovationer
            genom att de skall fastna i en byråkratisk kvarn. Vi måste våga
            satsa på nya idéer.
          </note>
          <note n="6149135a">
            Det måste finnas riskvilligt kapital som kan satsas i sådana
            här fall.
          </note>
          <note n="fe39aabe">
            Den här fabriken hade kunnat bli det stora lyftet för Hagfors.
          </note>
          <note n="b9c342d1">
            Ett ytterligare exempel är det relativt nystartade
          </note>
          <note n="dd26e67d">
            Lesteel, ett stålverk i Lesjöfors, som föll på målsnöret. Det
            gick i konkurs på grund av en obetald nota från en engelsk storkund,
            och det räckte för att knäcka stålverket. 54 anställda fick gå
            hem, och det är katastrof för ett sådant litet samhälle som Lesjöfors.
          </note>
          <note n="085aa254">
            Det här handlar om att kunna överleva på sina hemorter. Det handlar
            om regionalpolitik och om riskvilligt kapital.
          </note>
          <note n="2b48ab5f">
            Sedan har vi chipsjätten OLW:s funderingar på var 130 jobb och
            tillverkning skall ligga. I Filipstad finns de anställdas kompetens
            och lojalitet. Här har tillverkningen funnits i 30 år. Skulle
            OLW flytta från
          </note>
          <note n="f41191e4">
            Filipstad så skulle bygden drabbas av ännu mer arbetslöshet,
            eftersom stålföretaget Lesteel också ligger i kommunen.
          </note>
          <note n="863cbec4">
            En annan viktig fråga som jag också vill passa på att ta upp
            är Karlstad som kan bli ett nytt försvarscentrum. Där har vi Räddningsverket,
            Pliktverket,
          </note>
          <note n="c36216b7">
            Riskcentrum och Försvarets sjukvårdscentrum. Kort sagt, vi har
            alla förutsättningar att göra Karlstad till bas för en mycket
            viktig framtida försvarsgren.
          </note>
          <note n="9c1e1e81">
            Vi måste kämpa för att Värmland skall få behålla arbetstillfällena.
            Därför kan vi inte följa vårt talesätt som jag inledde med.
          </note>
          <note n="3026bb34">
            Förutsättningarna för att allt detta skall lyckas i
          </note>
          <note n="83a98e98">
            Värmland är att infrastrukturen är väl utbyggd, såväl telenät,
            järnväg som väg, i enlighet med de förslag som vi tidigare har
            lagt fram här i riksdagen.
          </note>
          <note n="78e4fbae">
            Fru talman! Vi har haft en speciell vår med snabb snösmältning
            och mycket regn, som gjort att Klarälven svämmade över. Det har
            drabbat turistföretag, husägare och jordbruket. Runt Klarälven
            har vi det mesta av värmländsk ekologisk odling. Översvämningen
            har gjort att det här årets odlingar är utslagna, och framtiden
            är oviss för många av företagen.
          </note>
          <note n="9e5dff3d">
            De som drabbats har behov av samhällets stöd.
          </note>
          <note n="3af08181">
            Det är viktigt att det finns beredskap för sådana här händelser,
            för det kommer att hända igen - det vet vi.
          </note>
          <note n="618646ba">
            Vi kan dra paralleller med Norge som i och för sig drabbades
            hårdare. Men där gick samhället in och hjälpte till på ett mycket
            tidigare stadium.
          </note>
          <note n="539c025e">
            Därför menar jag att vi måste se över hur vi kan sköta detta
            i framtiden och även se hur vi i dagsläget kan hjälpa dem som
            har drabbats.
          </note>
          <note n="bac5e37d">
            Fru talman! Avslutningsvis vill jag säga att det finns många
            problem, men det finns också stora utmaningar när det gäller regionalpolitiken.
            Det gäller att våga och att stötta idéer. Det måste också finnas
            riskvilligt kapital.
          </note>
          <note n="b3879ab1">
            Vi vill ju att hela Sverige skall leva, att folk skall kunna
            bo kvar, att det finns jobb, service och öppna landskap. Det gör
            att ett län som Värmland kan fortsätta blomstra.
          </note>
          <note n="e38df762">
            Jag har pekat på några problem och några utvecklingsmöjligheter
            som finns. Jag hoppas att det går att lösa problemen och stötta
            utvecklingen.
          </note>
          <note n="abc9e38d">
            Anf. 203 GÖRAN MAGNUSSON (s)
          </note>
          <note n="f13083da">
            Fru talman! Förmodligen har tiden och verkligheten gått ifrån
            möjligheten att genom inlägg i riksdagens allmänpolitiska debatt
            lösa frågor av regional och lokal natur. Litet nedlåtande brukar
            journalister -
          </note>
          <note n="2b918970">
            och för all del också vi själva - beskriva sådana här tal som
            inslag i "hembygdens dag". Förvisso är det också så att varje
            region med goda skäl kan lamentera över sin situation. Trots dessa
            dåliga odds tar jag till orda i debatten för att lyfta fram Västmanlands
            situation.
          </note>
          <note n="e1c96a5a">
            Mitt hemlän förlorade åren 1990-1994 vart sjätte jobb. Vi tillhör
            de absolut hårdast drabbade länen.
          </note>
          <note n="515c997a">
            Endast grannlänet Dalarna har tappat fler jobb under samma period.
          </note>
          <note n="0e70c8de">
            Detta har alltså skett i landets mest industrialiserade län -
            ett län präglat av storföretag som ABB och
          </note>
          <note n="c13bf459">
            Volvo, av stålföretag baserade på flerhundraårig järntradition
            och av företag med mycket starkt exportberoende. Länets höga industrialiseringsgrad
            innebar stor sårbarhet.
          </note>
          <note n="e5fb33b7">
            Ett sätt att statistiskt se resultatet av denna förlust av jobb
            är att jämföra förvärvsfrekvenserna åren 1990
          </note>
          <note n="14cb0162">
            och 1994, alltså att se hur stor andel av kvinnor respektive
            män som har jobb.
          </note>
          <note n="e2cdacfd">
            Bland kvinnor har förvärvsfrekvensen sjunkit från
          </note>
          <note n="521d1324">
            76 % till 64 %, alltså med drygt 15 %. Uttryckt på annat sätt;
            av 76 kvinnor som hade arbete 1990 är det numera 12 som saknar
            jobb. Förvärvsfrekvensen för män har också sjunkit dramatiskt.
            Visserligen har därigenom skillnaden mellan männens och kvinnornas
            förvärvsfrekvens utjämnats. Men det är en klen tröst när det sker
            på detta erbarmliga sätt.
          </note>
          <note n="50acb4fd">
            Under 1995 har en viss förbättring skett. Antalet personer som
            är arbetslösa eller deltar i olika slags åtgärder har sjunkit
            med ca 1 000 personer från september 1994 till september 1995.
            Viss återanställning har skett i företagen, men vi har ännu inte
            sett den slutliga effekten av minskningarna inom den offentliga
            sektorn. I september 1995 varslades 100 personer mer än under
            motsvarande månad året innan, vilket alltså sammanhänger med ett
            större varsel i Arboga.
          </note>
          <note n="c2ee990d">
            Där varslades 170 personer vid Volvo Aero Support om uppsägning.
          </note>
          <note n="21e545d3">
            Fru talman! Det hjälper föga att gnälla. Ej heller båtar det
            att vi politiker enbart ägnar oss åt att tala om för de arbetslösa
            vems fel det är att det har blivit så här.
          </note>
          <note n="068e9aa6">
            Givetvis är alla myndigheter och organ i Västmanland ständigt
            i arbete med att försöka främja utveckling och ökad sysselsättning
            för västmanlänningarna, både inom länet och genom ökad pendling.
          </note>
          <note n="14451663">
            Vi har försökt att satsa på infrastrukturer. Nyligen färdigställdes
            motorvägsdelen mellan Köping och
          </note>
          <note n="2f6b7878">
            Arboga. Vi väntar på en fortsättning mot Örebro och där bortom.
          </note>
          <note n="2c355227">
            Den allra största insatsen just nu är byggandet av
          </note>
          <note n="94366bd1">
            Mälarbanan mellan Örebro, Västerås och Stockholm.
          </note>
          <note n="22a3646f">
            Banan är ett samarbetsprojekt mellan Banverket och
          </note>
          <note n="91e718ec">
            Mälarbanans Intressenter AB, där landsting och kommuner genom
            sina insatser visar att man vill göra något för att locka statliga
            pengar till länet. Det är en satsning på totalt 4 miljarder kronor.
          </note>
          <note n="80e4eee0">
            Tyvärr ser det just nu ut som om dessa pengar satsats förgäves.
            I alla fall blir det en förskjutning, så att det dröjer mer än
            ett år tills de kan nyttiggöras. Enligt avtalet skall hela banan
            vara klar 1997. Att avtalet inte klaras beror på att Banverket
            och Järfälla kommun inte kan komma överens om var banan skall
            byggas mellan Kungsängen och Kallhäll. Kommunen hävdar sitt planmonopol
            och vill alltså inte acceptera
          </note>
          <note n="0e786f5a">
            Banverkets lösning. Järfällas förslag innebär en mycket dyrare
            lösning, och till den finns det inte pengar.
          </note>
          <note n="d4a99929">
            Järnvägssträckan Kungsängen-Kallhäll är inte bara en fråga för
            oss som bor långt ut i Mälarregionen, utan den har också stor
            betydelse för pendlarna i
          </note>
          <note n="9fa2de1e">
            Stockholms närområde.
          </note>
          <note n="ff3533da">
            Jag förväntar mig ett snabbt agerande från regeringens sida,
            så att samhället kan nyttiggöra sig de resurser som vi nu håller
            på att satsa. Vi vill inte nöja oss med en snabbjärnväg som slutar
            i Bålsta. Även om det är en förträfflig ort, ökar det ändå inte
            sysselsättningen i Västmanland.
          </note>
          <note n="95e96953">
            En annan viktig fråga för västmanlänningarna är
          </note>
          <note n="e8737052">
            Mälardalens högskola som har fått nya lokaler och som har möjligheter
            att utöka sin utbildning. Den fick ett mycket stort antal nya
            sökande inför höstens intagning. En del nya program inom bl.a.
            ekologisk ekonomi lockade många sökande. Omfattningen på utbildningarna
            är emellertid otillräcklig med hänsyn till regionens behov av
            både arbetskraft för de befintliga verksamheterna och alla de
            nya företag som måste komma till stånd för att arbetslösheten
            skall kunna pressas tillbaka.
          </note>
          <note n="1e991d77">
            En annan sak som, enligt min mening, kan ge ett stort antal nya
            jobb är att vi använder en del av landets åkermark till odling
            av energigrödor. Om vi ersätter oljeimport med energi från inhemska
            förnybara råvaror, leder det till minskat tryck på handelsbalansen
            och skapar nya jobb. Dessutom är det nödvändigt, både av ekonomiska
            skäl och för möjligheten att ta in nya medlemmar i EU, att jordbrukspolitiken
            läggs om radikalt. Det kan aldrig ske med mindre än att alternativa
            grödor tillåts växa på stora delar av den tillgängliga åkermarken.
          </note>
          <note n="a37c4ed4">
            Riksdagen fattar inte beslut om lokalisering, men
          </note>
          <note n="6dd08fec">
            Köping är ett bra alternativ för en etanolfabrik. Vad riksdagen
            däremot fattar beslut om är vilka skattevillkor som skall gälla
            för etanolanvändning. Här kan alltså riksdagen påverka.
          </note>
          <note n="e346986f">
            Handelsbalansen, sysselsättningen och jordbruksomställningen
            är var för sig och tillsammans goda skäl för att starta en etanolproduktion
            i Sverige. Det är dags att övergå från ord till handling. Dessutom
            är ökad etanolanvändning och minskad oljeförbränning bra för miljön.
          </note>
          <note n="63521835">
            Anf. 204 TORSTEN GAVELIN (fp)
          </note>
          <note n="ab3e4857">
            Fru talman! Jag skall ta upp tre kommunikationsfrågor, som har
            stor betydelse för arbete och tillväxt i
          </note>
          <note n="b127e622">
            Norrlands inland. Det gäller Pajala flygplats, Inlandsbanan och
            de enskilda vägarna.
          </note>
          <note n="88a0927a">
            Flygplatserna i inlandet finns i Sveg, Östersund,
          </note>
          <note n="8223bf80">
            Kramfors, Vilhelmina, Lycksele, Storuman, Gällivare och Kiruna.
            Det fattas en flygplats i Tornedalen. Pajala kommun har ansökt
            hos Luftfartsverket om att få bygga en sådan och ta den i drift
            men har fått nej. Jag har överklagat Luftfartsverkets negativa
            beslut till regeringen.
          </note>
          <note n="92e86c9b">
            Jag frågade kommunikationsministern i våras när beslut om Pajala
            flygplats skulle tas i regeringen och fick beskedet att det skulle
            ske inom kort. Svaret har ännu inte kommit, och det är naturligtvis
            mycket angeläget att kommunen får ett positivt besked från regeringen
            om att man får sätta i gång byggandet av en flygplats i Pajala.
            Alla vi som bor i Norrlands inland är mycket väl medvetna om den
            betydelse bra flygförbindelser har för utvecklingsmöjligheterna
            för de berörda orterna i inlandet.
          </note>
          <note n="89189b0a">
            Riksdagens revisorer har för en tid sedan lämnat en rapport till
            oss om Inlandsbanan, och vi skall behandla den i höst. Revisorerna
            lägger fram ett bra förslag, att vi skall uppdra åt regeringen
            att under nästa år lägga fram förslag om hur trafiken skall finansieras
            efter 1998, när den femåriga försöksperioden är slut. De räknar
            upp de funktioner som Inlandsbanan har regionalpolitiskt, miljöpolitiskt,
            trafikpolitiskt och inte minst kulturpolitiskt.
          </note>
          <note n="27a1a1e8">
            Till de här funktionerna skulle jag vilja lägga en funktion som
            revisorerna inte har tagit upp, nämligen att Inlandsbanan och
            Inlandsbanan AB, IBAB, utgör den enda konkurrens som Banverket
            har i vårt land för drift och förvaltning av järnväg.
          </note>
          <note n="96865382">
            IBAB är ett litet banverk i Norrlands inland. Det ägs av kommunerna
            längs Inlandsbanan. IBAB driver
          </note>
          <note n="28e479ef">
            Inlandsbanan precis som Banverket driver de andra banorna i Sverige.
            Våra revisorer har konstaterat att
          </note>
          <note n="bc7a5963">
            IBAB har lyckats klara underhållet till en lägre kostnad än vad
            Banverket hade beräknat, och de berömmer faktiskt IBAB för detta.
          </note>
          <note n="12717095">
            Om vi betänker att Banverket får 3 miljarder kronor från oss
            för att driva övriga järnvägar i landet, kan vi förstå att en
            konkurrens kan få stora positiva effekter. Banverket kan göra
            effektivitetsvinster i den tävling som kan utvecklas med IBAB.
            IBAB driver också en del nya och intressanta idéer på järnvägens
            område.
          </note>
          <note n="585ae5e5">
            Vi halverade i våras anslaget till de enskilda vägarna, men vi
            beslutade också att regeringen skulle analysera hur samhällsmedlen
            till vägföreningarna ute i landet används av dessa föreningar.
            Motivet till denna analys var önskemålet att kunna behålla de
            enskilda vägarna öppna och tillgängliga för allmänheten och att
            man inte skall behöva lägga ned färjelinjer som drivs enskilt.
          </note>
          <note n="d7a6ec68">
            Analysen skall göras under detta år. Det föreligger en tidspress
            även i den här frågan. Vägverket beslutar strax före årsskiftet
            om fördelning av statsmedlen till de enskilda vägarna. Om analysen
            inte görs färdig i god tid, så att regeringen hinner ge signaler
            till Vägverket om hur medlen skall fördelas, kan resultatet bli
            att en hel rad enskilda vägar bommas för och att ett antal färjelinjer
            stängs den 1 januari. Det vore helt oacceptabelt. Det ligger ett
            mycket tungt ansvar på regeringen att så inte blir fallet.
          </note>
          <note n="5eceb2db">
            (forts. prot. 8)
          </note>
          <note n="18615600">
            5 § Hänvisning av ärenden till utskott
          </note>
          <note n="89ac3fd8">
            Föredrogs och hänvisades
          </note>
          <note n="95ddd811">
            Propositioner
          </note>
          <note n="911d31ee">
            1995/96:44, 46 och 65 till trafikutskottet
          </note>
          <note n="db5e4d0f">
            1995/96:71 till kulturutskottet
          </note>
          <note n="f0cb35af">
            1995/96:75 till skatteutskottet
          </note>
          <note n="ff93eba1">
            1995/96:79 till arbetsutskottet
          </note>
          <note n="671c0a84">
            1995/96:80 till konstitutionsutskottet
          </note>
          <note n="cd0aab83">
            1995/96:86 till trafikutskottet
          </note>
          <note n="8a1d0928">
            Förslag
          </note>
          <note n="5396b127">
            1995/96:RFK2 till konstitutionsutskottet
          </note>
          <note n="5dceb7fb">
            Ajournering
          </note>
          <note n="75ff640f">
            Kammaren beslöt kl. 19.04 på förslag av talmannen att ajournera
            förhandlingarna till kl. 19.45 då bordläggning av ärenden skulle
            äga rum.
          </note>
          <note n="906969c3">
            Återupptagna förhandlingar
          </note>
          <note n="142ba693">
            Förhandlingarna återupptogs kl. 19.45.
          </note>
          <note n="935fd562">
            6 § Bordläggning
          </note>
          <note n="ea7dd773">
            Anmäldes och bordlades
          </note>
          <note n="95ddd811">
            Propositioner
          </note>
          <note n="e7a7497c">
            1995/96:5 Lag om företagsrekonstruktion
          </note>
          <note n="8b467ca7">
            1995/96:11 Muskö örlogsvarvs framtid
          </note>
          <note n="bfd4a6be">
            1995/96:22 Tvåpartsprocess m.m. i de allmänna förvaltningsdomstolarna
          </note>
          <note n="b82ea464">
            1995/96:42 Godkännande av FN:s konvention för bekämpning av ökenspridning
          </note>
          <note n="414a044c">
            1995/96:49 Sveriges tillträde till Europarådets förverkandekonvention
          </note>
          <note n="f6f39ef1">
            1995/96:52 En ny vapenlag
          </note>
          <note n="48e8b6a6">
            1995/96:55 Dubbelbeskattningsavtal mellan Sverige och Ukraina
          </note>
          <note n="899b6485">
            1995/96:59 Sjukvårdssamverkan mellan landsting
          </note>
          <note n="53ab78b9">
            1995/96:63 Ändringar i lagen om allemanssparande, m.m.
          </note>
          <note n="905f6d16">
            1995/96:66 Försäljning av vissa högskolefastigheter vid Chalmers
            Tekniska högskola i Göteborg, m.m.
          </note>
          <note n="810dbe9a">
            1995/96:69 Vissa socialförsäkringsfrågor, m.m.
          </note>
          <note n="316cc9a1">
            1995/96:70 Ändring i lagen om statligt stöd för banker och andra
            kreditinstitut
          </note>
          <note n="9e2d7b9c">
            1995/96:74 Ökad bankkonkurrens
          </note>
          <note n="90ddb3d1">
            1995/96:76 Finansiering av tilläggsavgift för mjölkkvoter, m.m.
          </note>
          <note n="e972d86a">
            1995/96:82 Ökat ansvar för Konsumentombudsmannen och Konsumentverket
            på området finansiella tjänster
          </note>
          <note n="1c278dca">
            1995/96:88 Lag om skydd för beteckningar på jordbruksprodukter
            och livsmedel, m.m
          </note>
          <note n="a167f2c6">
            Skrivelse
          </note>
          <note n="0152009c">
            1995/96:13 Redovisning av Allmänna pensionsfondens verksamhet
            år 1994
          </note>
          <note n="d3802043">
            7 § Kammaren åtskildes kl. 19.46.
          </note>
          <note n="4ab0c71d">
            Förhandlingarna leddes
          </note>
          <note n="9c0234b0">
            av andre vice talmannen från sammanträdets början t.o.m. anf.
            17
          </note>
          <note n="3377435e">
            av talmannen därefter t.o.m. anf. 60 (delvis)
          </note>
          <note n="9cda167b">
            av tredje vice talmannen därefter t.o.m. anf. 112
          </note>
          <note n="53144696">
            (delvis)
          </note>
          <note n="baa007d1">
            av andre vice talmannen därefter t.o.m. anf. 165
          </note>
          <note n="53144696">
            (delvis)
          </note>
          <note n="5acf1bcc">
            av talmannen därefter till ajourneringen kl. 19.04 och
          </note>
          <note n="c4043f98">
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
