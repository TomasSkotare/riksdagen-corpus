<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--54</head>
          <docDate when="1995">1995</docDate>
        </div>
      </front>
      <body>
        <div>
          <note n="0f3deb85">
            Det justerade protokollet beräknas utkomma om 3 veckor
          </note>
          <note n="b3983e8d"/>
          <note n="e5be99df">
            _________________________________________________________________________
          </note>
          <note n="b3983e8d"/>
          <note n="3759445f">
            1 § Justering av protokoll
          </note>
          <note n="bf60e88f">
            Justerades protokollen för den 6 och 7 februari.
          </note>
          <note n="ef75382b">
            2 § Anmälan om kompletteringsval
          </note>
          <note n="6b4dffc3">
            Talmannen meddelade att på grund av uppkommen vakans hade Socialdemokratiska
            riksdagsgruppen anmält Berit Löfstedt som fullmäktig i Riksbanken
            efter Kristina Persson.
          </note>
          <note n="9c4dc0cf">
            Talmannen förklarade vald till
          </note>
          <note n="04c0dad5">
            fullmäktig i Riksbanken
          </note>
          <note n="000d8f71">
            Berit Löfstedt (s)
          </note>
          <note n="f5d57ec6">
            3 § Meddelande om ändringar i kammarens sammanträdesplan
          </note>
          <note n="85b782b7">
            Talmannen meddelade att ett meddelande om ändringar i kammarens
            sammanträdesplan delats ut till kammarens ledamöter.
          </note>
          <note n="c7399946">
            4 § Meddelande om svar på interpellation
          </note>
          <note n="7ee4be98">
            Till riksdagen hade inkommit följande skrivelse:
          </note>
          <note n="9a1b6acf">
            Interpellation 1995/96:70
          </note>
          <note n="8a5b56d9">
            Till riksdagen
          </note>
          <note n="3bc6f0f9">
            Beträffande interpellation 1995/96:70 av Eva
          </note>
          <note n="cf83c64c">
            Eriksson om assistansersättningen till funktionshindrade får
            jag meddela att jag inte kan besvara denna inom två veckor.
          </note>
          <note n="a7d34939">
            Skälet härtill är att en debattdag som passar både interpellanten
            och mig inte gått att finna under denna tidsperiod.
          </note>
          <note n="0fefd315">
            Jag kommer att besvara interpellationen torsdagen den 22 februari.
          </note>
          <note n="083833dc">
            Stockholm den 8 februari 1996
          </note>
          <note n="9da73a7f">
            Ingela Thalén
          </note>
          <note n="9c529a6d">
            Meddelande om debattregler
          </note>
          <note n="5be54706">
            Anf. 1 TALMANNEN
          </note>
          <note n="b4752f25">
            För säkerhets skull vill jag påminna om att för de interpellationer
            som betecknas med en stjärna gäller de gamla debattreglerna. För
            övriga gäller de nya debattreglerna.
          </note>
          <note n="b1224109">
            5 § Svar på interpellation 1995/96:38 om forskningsstiftelserna
          </note>
          <note n="727e2c7d">
            Anf. 2 Utbildningsminister CARL
          </note>
          <note n="0a56edf7">
            THAM (s)
          </note>
          <note n="5e396383">
            Fru talman! Per Unckel har frågat mig dels vilka åtgärder regeringen
            avser att vidta i fråga om de forskningsstiftelser som upprättades
            med medel ur löntagarfonderna, dels vilka forskningsmässiga konsekvenser
            som kan accepteras bli följden av åtgärderna; Per Unckel utgår
            därvid ifrån att följden av åtgärderna blir en nedskärning av
            forskningsfinansieringen.
          </note>
          <note n="2ed93e68">
            När det gäller den första frågan vill jag anföra följande.
          </note>
          <note n="27550539">
            I den departementspromemoria från Justitiedepartementet som Per
            Unckel syftar på föreslås att särskilda lagregler införs i stiftelselagen
            om möjligheterna att ändra i stiftelseförordnanden - s.k. permutation
            -
          </note>
          <note n="7448de8b">
            när det gäller stiftelser som har bildats av staten, kommuner,
            landsting eller kyrkliga kommuner. Enligt förslaget skall regeringen
            få besluta om permutation;
          </note>
          <note n="d86b9168">
            föreskrifter om stiftelsernas ändamål skall dock få ändras endast
            om det krävs för att tillgodose angelägna allmänna intressen.
          </note>
          <note n="24957124">
            Vad Per Unckel anför om departementspromemorian bygger på att
            berörda stiftelser "uppenbart är privata". Enligt Per Unckel är
            det då fel att göra dem
          </note>
          <note n="deb063b2">
            "till en del av statens intressesfär"; att göra det skulle
          </note>
          <note n="7a474333">
            "underminera hela stiftelseinstitutionen och stå i direkt strid
            med respekten för den enskilda äganderätten".
          </note>
          <note n="c65df380">
            Per Unckel har förbisett att de stiftelser som promemorian behandlar
            är stiftelser som har bildats av offentliga rättssubjekt, dvs.
            staten, kommuner, landsting och kyrkliga kommuner.
          </note>
          <note n="ba6d0dd9">
            I promemorian anförs om sådana stiftelser att det finns en betydande
            rättslig osäkerhet om vilka krav som i dag gäller för permutation
            och att det dock torde vara klart att möjligheterna till permutation
            är vidsträcktare än vid stiftelser som har bildats av enskilda
            personer.
          </note>
          <note n="b571f337">
            I promemorian betonas den generella principen att ett stiftelseförordnande
            är orubbligt, såvida inte ändrade förhållanden av en viss dignitet
            har inträtt. Men, sägs det, i fråga om stiftelser som har bildats
            av offentliga rättssubjekt kan man ifrågasätta om principen till
            alla delar bör upprätthållas. Man bör ta hänsyn till det starka
            offentliga intresset av att sådana stiftelsers förvaltning sker
            enligt riktlinjer utformade utifrån demokratiska principer och
            för det allmännas bästa.
          </note>
          <note n="c9eae6a2">
            Särskilt när förvaltningen rör stora belopp och avser väsentliga
            inslag i den offentliga verksamheten är det otillfredsställande
            att ansvariga demokratiska institutioner skulle sakna möjlighet
            att påverka besluten under lång, kanske obegränsad, tid.
          </note>
          <note n="f2e8796b">
            Forsknings- och högskolestiftelserna sägs i promemorian väl illustrera
            de nackdelar som principen om orubblighet för med sig. Stora medel
            för forsknings- och utbildningsverksamhet har undandragits från
            ordinär demokratisk kontroll och budgetbehandling i ett läge där
            det av statsfinansiella skäl är särskilt viktigt att löpande pröva
            resursernas användning.
          </note>
          <note n="4db613ad">
            Just med sikte på denna speciella stiftelsetyp -
          </note>
          <note n="f35d38c2">
            stiftelser bildade av offentliga rättssubjekt - bör enligt promemorian
            vissa begränsade undantag göras från principen om stiftelseförordnandets
            orubblighet.
          </note>
          <note n="b4912970">
            Utöver vad som anförs i promemorian talar också det stora behovet
            av samordning på forskningsfinansieringens område mellan å ena
            sidan forskningsstiftelserna och å andra sidan offentliga forskningsfinansiärer
            för promemorians förslag.
          </note>
          <note n="5162668c">
            Enligt den analys som görs i promemorian är de begränsade undantag
            som föreslås förenliga såväl med regeringsformen som med den europeiska
            konventionen för de mänskliga rättigheterna.
          </note>
          <note n="afaab885">
            Promemorian är remissbehandlad; remisstiden gick ut den 2 februari.
            Sedan remissutfallet analyserats kommer regeringen att ta ställning
            till förslaget om ändringar i stiftelselagen. Det kommer att ske
            under våren.
          </note>
          <note n="1de4b151">
            Beträffande Per Unckels andra fråga vill jag helt kort anföra
            att frågor som rör finansieringen av forskningen kommer att behandlas
            i den forskningsproposition som regeringen avser att lägga fram
            för riksdagen i september 1996.
          </note>
          <note n="03bc66c7">
            Anf. 3 PER UNCKEL (m)
          </note>
          <note n="2d03717c">
            Fru talman! Den fråga som vi nu samtalar om är en fråga av yttersta
            principiella betydelse, från äganderättens utgångspunkt, men självfallet
            också av yttersta betydelse för en god och kvalitetsinriktad forskning
            och högre utbildning.
          </note>
          <note n="cd1c04b1">
            Jag ber att få tacka statsrådet Carl Tham för svaret på min interpellation.
            Det tog en avsevärd tid att knåpa ihop det, men det kom till slut.
          </note>
          <note n="01292f16">
            Knep- och knåptiden har emellertid haft det goda med sig att
            ett och annat ändå har förflutit sedan interpellationen väcktes.
            Den departementspromemoria som Carl Tham bygger hela sitt interpellationssvar
            på och som var väl läst innan interpellationen väcktes, har nu
            besvarats av remissinstanserna.
          </note>
          <note n="22e2afd0">
            Frågan är om man kan hitta någon juridiskt fotad departementspromemoria
            i Sveriges moderna historia som mött en så samstämmig kritik från
            dem som har tillfrågats. Bedömningarna ligger på en skala alltifrån
          </note>
          <note n="0a5abffe">
            "olämplig" via "strider mot grundlagen" till "strider mot Europarådskonventionen".
          </note>
          <note n="1a24b06e">
            De citat som Carl Tham hänvisade till från min interpellation
            - i vilken jag underbyggde mina påståenden om att det som regeringen
            enligt promemorian förbereder att göra är ett övergrepp mot viktiga
            svenska rättsprinciper - understöds nu av de tunga juridiska instanserna.
          </note>
          <note n="e9354f94">
            Fru talman! Rimligtvis kan ingen regering som värnar rättsstaten
            lägga fram ett förslag i enlighet med det som Carl Tham i sitt
            interpellationssvar har citerat. Innerst inne inser nog också
            Carl Tham det. Det räcker i Sverige inte med att ha makt. Makt
            skall dessutom vara förenlig med rätt.
          </note>
          <note n="c4d45a79">
            Fru talman! Det är angeläget att ge de forskningsstiftelser som
            bildades för ett par år sedan och de två högskolor som omformades
            från statliga högskolor till stiftelsehögskolor den arbetsro som
            är nödvändig för att man skall kunna ge sitt bidrag till Sveriges
            utveckling mot ett entydigt kunskapssamhälle.
          </note>
          <note n="27d74522">
            Det är för många av oss obegripligt hur en och samma regering
            den ena dagen kan säga att den sätter kunskapsutvecklingen i vårt
            samhälle främst och den andra dagen ger sig in i vad som många
            betraktar som en fullständigt besinningslös jakt på forsknings-
            och utbildningsfinansiärer som kan göra stor nytta för precis
            det kunskapslyft som regeringen säger sig eftersträva.
          </note>
          <note n="de14127f">
            Det är vidare för många av oss en gåta att socialdemokratin så
            till den milda grad fäst sig vid de gamla löntagarfonderna att
            man inte ens ett par år efter det att de avvecklats kan ge dessa
            frid och låta dem arbeta i konstruktivitetens snarare än i destruktivitetens
            tjänst.
          </note>
          <note n="f38f84e8">
            Carl Thams intresse för att diskutera principfrågor är känt av
            många och känt sedan länge. Han är väl dessutom, om man som en
            personlig kommentar får tillägga det, en av de få ännu återstående
            som så där riktigt in i själen förefaller tro på den centralistiska
            politikens idé. Många av hans partivänner har väl ändå för rätt
            länge sedan insett att denna princip möjligen inte räcker och
            håller så långt som Carl Tham hoppas.
          </note>
          <note n="5107344a">
            Likväl förefaller det svårt att tro att regeringen kan kasta
            sig in i kampen för de gamla löntagarfonderna och mot stiftelserna
            bara för att genomföra denna centralistiska princip på nytt. Det
            väcker frågan om vad det är regeringen egentligen avser att göra
            om, vilket gud förbjude, den skulle få möjlighet att förverkliga
            det Carl Tham nu talar för.
          </note>
          <note n="bbf98dbd">
            Mera rakt uttryckt: Vad har regeringen emot den verksamhet som
            de två högskolorna Chalmers och
          </note>
          <note n="4bb0d564">
            Högskolan i Jönköping nu utvecklar, i hög grad till följd av
            den nya frihet de har givits? Vad har regeringen emot det som
            de forskningsfinansierade stiftelser, som mottagit lejonparten
            av medlen från de tidigare löntagarfonderna, nu utvecklar för
            att främja forskning och kunskapsutveckling i många olika delar
            av vårt land och på många olika områden?
          </note>
          <note n="9efa9777">
            Vad har regeringen emot att vi nu satsar på informationsteknik
            i skolan med hjälp av de gamla löntagarfonderna? Vad har regeringen
            emot att det plötsligt har givits möjligheter för de mindre och
            medelstora högskolorna att få tillkommande forskningsfinansiering
            för samverkan med det näraliggande näringslivet? Vad har regeringen
            emot att man vid den nya högskola som regeringen själv har varit
            angelägen om att få bygga på Södertörn kan bygga upp en forskning
            med inriktning på Östersjöområdet och finansierad med hjälp av
            resurser från de gamla stiftelserna?
          </note>
          <note n="bb58f9e5">
            Är det något annat regeringen vill göra med resurser som man
            så frenetiskt försöker att få kontrollen över? Om det är det -
            utbildningsministern - säg då rakt ut vad det är för fel på de
            riktlinjer för forsknings och - utbildningspolitiken som den förra
            regeringen avgav och i vilka de nyinrättade forskningsstiftelserna
            är en så vital del.
          </note>
          <note n="2a3af764">
            Fru talman! Det har sagts mig att utbildningsministern vid något
            tillfälle har låtit undslippa sig att det nog är så att en god
            del av de resurser som nu har satsats på forskning egentligen
            borde satsas på det socialdemokratiska vuxenutbildningsprogrammet.
            Är det detta som är bakgrunden till regeringens strid för de gamla
            löntagarfonderna vore det ärligast att medge exakt hur det förhåller
            sig.
          </note>
          <note n="cfde7c85">
            Anf. 4 CARL-JOHAN WILSON (fp)
          </note>
          <note n="4504b197">
            Värderade talman! Per Unckel för en ideologisk debatt. Jag skall
            fråga om en liten detalj i ärendet.
          </note>
          <note n="6c53ee32">
            Orsaken till att jag deltar i debatten är att jag för några dagar
            sedan försökte att ställa en fråga till utbildningsminister Carl
            Tham men blev hänvisad till den här debatten. Därför ändras nu
            tonläget litet grand i debatten.
          </note>
          <note n="1aea615d">
            Statssekreterare Göran Löfdahl gjorde ett besök i
          </note>
          <note n="2de0020e">
            Jönköpingsbygden för inte så länge sedan och oroade med en del
            yttranden som efter vad jag har läst i tidningarna tydligen också
            har oroat ministern. Där fick man den uppfattningen att regeringen
            är ute efter högskolorna Chalmers och Högskolan i Jönköping.
          </note>
          <note n="a5d1debd">
            Nu har jag förstått av svaret i dag och av en del tidigare uttalanden
            från utbildningsministern att det inte är så allvarligt med just
            detta.
          </note>
          <note n="4b62956a">
            Mitt intresse för den här debatten är specifikt knutet till framtiden
            för Högskolan i Jönköping. Jag vill ställa en fråga till utbildningsminister
            Carl Tham.
          </note>
          <note n="ae9563ed">
            Jag hoppas att han får tid att svara på den mitt i den ideologiska
            debatten. Vilken insyn tycker sig regeringen behöva ha i stiftelsehögskolornas
            styrelser?
          </note>
          <note n="25967d04">
            Det var egentligen det enda som var kvar av det Göran Löfdahl
            sade, om man ser till den senare debatten.
          </note>
          <note n="346fc7af">
            Regeringen vill ha en ökad insyn i dessa högskolors styrelser.
            Skall en statssekreterare sitta i styrelsen, eller räcker det
            med en socialdemokratisk riksdagsman? Många av dem som är verksamma
            vid
          </note>
          <note n="38973e2b">
            Högskolan i Jönköping och på Chalmers är intresserade av att
            höra vad utbildningsministern tycker om detta.
          </note>
          <note n="9ed55348">
            Mitt inlägg här är inte orsakat av att någon kritik har riktats
            mot Högskolan i Jönköping eller mot
          </note>
          <note n="2f1b8b3e">
            Chalmers. Det gläder oss givetvis att höra att utbildningsministern
            liksom alla andra iakttagare av de utbildningsorganisationer som
            finns där berömmer dem. Jag förutsätter att det av det skälet
            inte finns någon anledning att misstänka att man behöver ge sig
            in och reglera detta ytterligare. Men någon insyn vill utbildningsministern
            ha, och många är intresserade av vad han svarar på denna fråga.
          </note>
          <note n="3f0b9e4b">
            Anf. 5 Utbildningsminister CARL
          </note>
          <note n="0a56edf7">
            THAM (s)
          </note>
          <note n="1188ab74">
            Fru talman! Jag vill först direkt svara Carl-Johan
          </note>
          <note n="87f18571">
            Wilson. Ingen har sagt - inte heller den åberopade statssekreteraren
            - att vi från regeringens sida är ute efter några högskolor. Vi
            är möjligen ute efter högskolor i den meningen att vi vill bygga
            ut högskolan.
          </note>
          <note n="2363aeca">
            Det gäller alla sorters högskolor. Däremot, och det kommer jag
            att uppehålla mig vid, är vi i högsta grad engagerade i frågan
            hur de offentliga medel som har förts över till stiftelserna skall
            kunna utnyttjas på ett effektivt och bra sätt till förmån för
            hela det samlade utbildningsväsendet och forskningsväsendet.
          </note>
          <note n="aeda3f1a">
            Per Unckel och jag har diskuterat den här frågan tidigare både
            här i riksdagen och i tidningsdebatter.
          </note>
          <note n="aa2e401e">
            Det är bara att konstatera att det föreligger en betydande ideologisk
            oenighet mellan å ena sidan framför allt Moderaterna och å andra
            sidan regeringen och
          </note>
          <note n="271158c4">
            Socialdemokraterna. Per Unckel och Moderaterna anser att det
            är rätt att använda offentliga medel - i princip skattebetalarnas
            medel - och att överföra dem till vad som kan betraktas som en
            sorts privata stiftelser. Det är i alla händelser stiftelser där
            beslutanderätten ligger i händerna på personer som inte har någon
            demokratisk ansvarighet mot ett demokratiskt organ.
          </note>
          <note n="022bd451">
            Vidare anser Moderaterna att det är rätt att låta dessa stiftelser
            hantera betydande belopp för offentliga verksamheter, vilket Per
            Unckel själv i konstitutionsutskottet har sagt är utanför demokratisk
            kontroll som en särskild ideologisk poäng. Dessa verksamheter
            är inte vilka som helst, utan den för samhället centrala forskningen
            och utbildningen.
          </note>
          <note n="f048470d">
            Vi anser att detta inte är rätt. Vi anser att det är demokratiskt
            fel. Vi anser att det är riksdagen som skall besluta om hur man
            skall använda offentliga medel. Vi anser också att det är demokratiskt
            felaktigt att en riksdagsminoritet fattar beslut som man försöker
            konstruera på ett sådant sätt att det inte skall vara möjligt
            att sedan förändra dem. Jag är helt övertygad om - och på den
            punkten tror jag inte att Per Unckel på något sätt kan säga emot
            mig - att om Socialdemokraterna på sin tid när löntagarfonderna
            hade inrättats hade konstruerat dem på ett sådant sätt att en
            senare borgerlig riksdagsmajoritet inte hade kunnat ändra på dem,
            skulle Per Unckel milt talat vara mycket indignerad.
          </note>
          <note n="25e578c2">
            Vi anser också att det är felaktigt att på detta sätt ha dessa
            privata institutioner som har stora resurser som inte på ett effektivt
            sätt kan samordnas med övriga offentliga medel för forskning och
            undervisning.
          </note>
          <note n="61e27188">
            Det är till nackdel för forskningen och undervisningen, särskilt
            i nuvarande samhällsekonomiska läge.
          </note>
          <note n="29996d67">
            Hade den dåvarande riksdagsmajoriteten och framför allt Moderaterna
            varit intresserade av att använda dessa medel för forskning och
            högre undervisning, vilket normal sett är ett område där det råder
            en ganska stor samsyn i riksdagen, hade det varit möjligt att
            åtminstone uppta en diskussion med Socialdemokraterna, vilket
            också den dåvarande statsministern hade utlovat i samband med
            uppgörelser år 1992. Men någon sådan diskussion fördes inte. I
            stället lade man fram detta förslag och körde igenom det med sin
            majoritet. Nu är man förvånad och t.o.m. indignerad över att vi
            i vissa avseenden vill ändra på detta beslut.
          </note>
          <note n="c3d21cb1">
            Hade man redan från början arbetat med utgångspunkt från en vilja
            att åstadkomma en samsyn vill jag på intet sätt utesluta att det
            hade varit möjligt, under förutsättning av att man varit villig
            att acceptera att offentliga medel skall hanteras av riksdagen
            och inte av privata institutioner.
          </note>
          <note n="93717bc4">
            Jag vet inte riktigt vad Per Unckel syftar på när han säger sig
            höra att jag ideologiskt är någon sorts kvarleva inom Socialdemokraterna
            eller t.o.m. i riksdagen.
          </note>
          <note n="4f09daf3">
            Jag föreställer mig faktiskt att de allra flesta här i riksdagen-
            ja, alla - tror på de demokratiska spelreglerna. Och till de demokratiska
            spelreglerna hör faktiskt detta. Jag känner mig inte på något
            sätt pikerad av denna utnämning. Tvärtom, jag tar den som en sorts
            utmärkelse.
          </note>
          <note n="d2f58474">
            Får jag sedan bara till sist säga detta: Regeringen avser att
            bygga ut utbildningen för de lågutbildade.
          </note>
          <note n="4e7fd08b">
            Det är det som Per Unckel kallar "det socialdemokratiska vuxenutbildningsprojektet".
            Gärna för mig.
          </note>
          <note n="893d66ea">
            Vuxenutbildning var inte Per Unckels specialitet, det vet jag
            nog.
          </note>
          <note n="ffbe504e">
            Vi planerar också att bygga ut den högre utbildningen. För detta
            krävs nya resurser. För detta krävs en samordning, också med de
            miljardresurser som finns inom stiftelserna. Det är därför det
            är angeläget att få till stånd en lösning på denna fråga. Det
            är också regeringens avsikt att åstadkomma en sådan.
          </note>
          <note n="86c9b961">
            Anf. 6 PER UNCKEL (m)
          </note>
          <note n="ba443797">
            Fru talman! Carl Tham antydde att min utmärkelse att han var
            en kvarleva inte var riktigt korrekt. Carl
          </note>
          <note n="22c226cc">
            Tham missuppfattade något vad han var en kvarleva i.
          </note>
          <note n="992fc708">
            Inte i demokratin, där är vi många, men i den gamla socialismen
            är han nog en gammal kvarleva som just nu söker sin like.
          </note>
          <note n="b938e2e8">
            Det kom en slip of the tounge från utbildningsministern, när
            han medgav att det nog ändå är en sorts privata stiftelser som
            vi nu diskuterar. Just det. Det är just därför så många av de
            juridiskt sakkunniga organen nu säger att man inte kan bete sig
            på detta vis gentemot privat egendom. Min vädjan till regeringen
            är att på denna punkt inse att privata stiftelser är just privata,
            och ty följande inte ligger inom statsrådet
          </note>
          <note n="9053f4bf">
            Thams omedelbara politiska och juridiska domvärjo.
          </note>
          <note n="d0c4a2e1">
            Carl Tham antyder att det finns en betydande ideologisk skillnad
            mellan oss. Det är korrekt. Men inte på det sätt som han själv
            beskriver det. Det finns en betydande ideologisk skillnad mellan
            oss i synen på vad det goda samhället är. Carl Tham, just den
            gamla antikverade idé trogen som jag tidigare talade om, föreställer
            sig att det bästa av alla samhällen är det samhälle i vilket en
            riksdagsmajoritet alltid beslutar.
          </note>
          <note n="220fd3e1">
            Det är alltså det klassiska socialistiska samhället som är idealet
            för Carl Tham och som ty följande skall styra varje vrå av utbildningssamhället
            och uppenbarligen också varje inslag i forskningspolitiken. Jag
            delar inte det synsättet.
          </note>
          <note n="120e4f7d">
            Liksom i flertalet länder runt om i världen skulle jag vilja
            se ett Sverige där forskning och kunskapsinhämtande är fritt,
            där det politiska ansvaret förvisso är betydande men inte allomfattande,
            där det alltid vid sidan om politiken finns lufthål, andningshål
            och möjligheter att göra annorlunda som också en politisk riksdagsmajoritet
            kan vara emot.
          </note>
          <note n="40edbe6f">
            Carl Tham säger att det är riksdagen som skall besluta om den
            samlade inriktningen av forskning och utbildning. Mot slutet kom
            en liten antydning om vad som är det egentliga innehållet i det
            statsrådet Tham nu planerar att göra. Det är uppenbarligen så
            att för att finansiera det socialdemokratiska kongresslöftet om
            de 100 000 nya utbildningsplatserna är det Sveriges mest avancerade
            forskning som Carl Tham vill skall betala notan.
          </note>
          <note n="585c29c0">
            Jag instämmer i betydelsen av att man satsar på vuxenutbildning,
            men jag accepterar inte att en satsning på vuxenutbildning skall
            ske på bekostnad av det mest avancerade kunskapssökande som Sverige
            kan ägna sig åt. Om vi inte kan upprätthålla den avancerade forskningen
            kommer Carl Tham att vara en av dem som kommer att få bära den
            tyngsta skuldbördan för att Sverige nedrustar sitt kunskapskapital.
          </note>
          <note n="6107a505">
            Carl Tham tycker att en diskussion borde ha tagits med den förra
            oppositionen om förvaltningen av fondmedlen. Carl Tham, den diskussionen
            togs. Jag var med, men Carl Tham var inte där.
          </note>
          <note n="4ee0fa61">
            Anf. 7 CARL-JOHAN WILSON (fp)
          </note>
          <note n="dd711783">
            Värderade talman! Den borgerliga regeringen drev igenom beslutet
            om stiftelsehögskolorna mot socialdemokraternas vilja, sade Carl
            Tham. Det var en stor majoritet av socialdemokraterna som var
            emot det här, men glädjande nog röstade i varje fall samtliga
            socialdemokrater i Jönköpings län för det här projektet, vad nu
            det kunde bero på.
          </note>
          <note n="56244bb9">
            Carl Tham sade också att regeringen är intresserad av hur medlen
            skall kunna användas så bra som möjligt. Jag blev litet besviken
            på svaret. Jag uppfattar nu att regeringens ambitioner är värre
            än vad jag hade hoppats när det gäller det här ärendet.
          </note>
          <note n="607daf8e">
            Carl Tham sade att en stiftelsehögskola inte har något demokratiskt
            ansvar. Det beror på vad man menar med demokratiskt ansvar. Det
            gäller ju att knyta till sig studerande som gillar skolan, det
            gäller att skapa en stark ställning i den allmänna opinionen och
            det gäller att avnämarna, de som skall anställa studenterna när
            de är klara, också gillar skolan. Jag tror att högskolor som Chalmers
            och högskolan i
          </note>
          <note n="ba016fd1">
            Jönköping lever mycket tryggt när det gäller det sätt skolan
            sköts på.
          </note>
          <note n="817c75d9">
            Jag tycker att utbildningsministern behandlar en enkel fråga
            litet nonchalant. Om man går in hit i kammaren och ställer en
            mycket liten fråga om en attityd från statsrådet, och inte får
            en enda mening som visar att han har uppfattat frågan, blir man
            litet besviken. Därför vill jag fråga en gång till: Kan inte
          </note>
          <note n="0de6bb3b">
            Carl Tham svara på vilken insyn regeringen vill ha i de här högskolornas
            styrelser? Skall en statssekreterare från regeringen komma dit,
            räcker det med en socialdemokratisk riksdagsledamot eller är det
            på något annat sätt? Det är den enda fråga jag har ställt. Jag
            tycker att det skulle vara snopet om jag gick ifrån
          </note>
          <note n="6695ef18">
            Kulturdepartementets konferens om EU för att ställa denna fråga
            och Carl Tham inte ens kan antyda att han har hört frågan.
          </note>
          <note n="0a365170">
            Anf. 8 Utbildningsminister CARL
          </note>
          <note n="0a56edf7">
            THAM (s)
          </note>
          <note n="b4311228">
            Fru talman! Det vore verkligen tråkigt att göra
          </note>
          <note n="808d33b6">
            Carl-Johan Wilson besviken på den punkten, särskilt om han har
            gått ifrån en kulturkonferens.
          </note>
          <note n="86971166">
            Jag vill då bara säga att jag anser att det bör vara samma principer
            som gäller för dessa högskolor som för andra högskolor i landet,
            och där sitter inga statssekreterare. Det vet också Carl-Johan
            Wilson. Det där var bara en retorisk poäng. Vi har återinfört
            vad som tidigare var praxis, och som alla nu tycker ganska bra
            om, nämligen att det skall vara en viss allmän insyn i högskolorna,
            också genom en politisk representation från olika partier. Det
            är vad som gäller.
          </note>
          <note n="1be047e4">
            I övrigt vill jag bara understryka att vi självklart inte har
            något emot - varför skulle vi ha det - den verksamhet som bedrivs
            av Chalmers och Jönköpings högskola. Det är ju inte alls det som
            diskussionen gäller.
          </note>
          <note n="dddb9c84">
            Per Unckel! Som jag sade redan i mitt inledande svar är detta
            en diskussion som inte kommer så långt.
          </note>
          <note n="88368e8e">
            Det är uppenbart att vi ser väldigt olika på det här.
          </note>
          <note n="1cadbb75">
            Per Unckel kallar det för - och det är verkligen ett ord som
            Per Unckel inte tycker innebär beröm - socialism, och man får
            en känsla av det är socialism av allra värsta slag. Att vilja
            att riksdagen skall besluta om forskningsanslag, det är helt ofattbart
            hur man kan säga någonting sådant.
          </note>
          <note n="4ad59cd4">
            Per Unckel säger att det måste finnas en vrå och att man måste
            kunna tänka fritt. Är det då så att alla dessa tusentals forskare
            som sitter med forskningsanslag från forskningsråd och alla möjliga
            institutioner i samhället, universitet osv. inte kan tänka fritt,
            därför att det är riksdagen som fattar beslut om anslaget? Det
            kan inte Per Unckel mena. Det är bara retoriska fraser.
          </note>
          <note n="b5def91a">
            Per Unckel talade om rättsstaten. Men rättsstaten är inte bara
            lagar som skall följas. Rättsstaten i ett demokratiskt samhälle
            är också respekt för demokratins innebörd. Och i demokratins innebörd
            ligger att det är den folkvalda församlingen som skall hantera
            de offentliga medlen.
          </note>
          <note n="097f8705">
            Per Unckel säger att jag alltid vill att riksdagen skall besluta.
            Ja, jag vill att riksdagen skall ha inflytande över skattebetalarnas
            medel, det är sant, för det är skattebetalarna som har satt dit
            riksdagen. Det är sant. Men i själva verket är det ju så att Per
            Unckel och hans partivänner tycker att det ibland är jättebra
            att riksdagen fattar beslut, och dessutom beslut som inte kan
            ändras, nämligen som när man med majoritet drev igenom förslaget
            om de här stiftelserna. Då var det jättebra med ett beslut. Inte
            nog med att det var bra med ett beslut; det skulle också konstrueras
            så att det inte gick att ändra.
          </note>
          <note n="c52c6675">
            Jag noterar att Per Unckel nu lika litet som tidigare kan besvara
            frågan hur han skulle ha ställt sig om socialdemokratin på sin
            tid hade genomfört löntagarfonderna med den här konstruktionen
            och därmed hade omöjliggjort för en borgerlig riksdagsmajoritet
            att ändra på beslutet.
          </note>
          <note n="daca0340">
            Per Unckel talar om pluralism och mest avancerad forskning. Det
            är inte så som han säger, och det vet
          </note>
          <note n="ef264977">
            Per Unckel mycket väl, att en ändring av stiftelsernas inriktning,
            en samordning med övrig forskningsfinansiering kommer att leda
            till en utarmning av svensk forskning eller att dessa medel överförs
            till vuxenutbildning. Däremot skulle vi få ut mer resurser i faktisk
            forskning och i högre undervisning om de här medlen bättre kunde
            samordnas med den offentliga finansieringen. Det är sant. Det
            är också sant att de resurser som vi anslår till all högre utbildning
            och forskning i ett mycket trängt samhällsekonomiskt läge måste
            prövas i ljuset av andra utbildningsbehov. I det här landet finns
            över två miljoner människor som inte har mer än en högst tvåårig
            gymnasieutbildning. Vi vill att dessa människor skall få chansen
            att skaffa sig bättre jobb genom gymnasiebehörighet och högre
            utbildning. Också det kräver resurser, det är ingenting att fnysa
            åt. Jag förstår att de personer som omger Per
          </note>
          <note n="04c84d03">
            Unckel och ger honom råd om dessa stiftelser tycker att det här
            inte är så viktigt. Här handlar det om spjutspetsar. Men glöm
            inte bort att också spjutspetsar behöver någon som håller i skaftet.
          </note>
          <note n="6472f12c">
            Anf. 9 PER UNCKEL (m)
          </note>
          <note n="77049ebe">
            Fru talman! Förvisso är det så. Nu får väl ändå utbildningsministern
            bestämma sig vilken fot han skall stå på. Först säger han att
            vi inte skall finansiera vuxenutbildning med löntagarfondsmedel.
            I nästa andetag säger han att jag förvägrar vuxna utbildning bara
            därför att jag inte vill göra ingrepp i den privata äganderätten.
            Vilket ben är det som Carl Tham skall stå på, om ens på något?
            Möjligen försöker han slå blå dunster i ögonen på alla dem som
            faktiskt börjar förstå vad detta ytterst handlar om.
          </note>
          <note n="14b86ca8">
            Jag kan svara på Carl Thams fråga vad jag hade sagt om löntagarfonderna
            hade hanterats på ett sätt som gjort att jag, som Carl Tham tror,
            vederstyggligen skulle skällt, nämligen att man hade gjort det
            omöjligt för en kommande riksdagsmajoritet att göra det vi gjorde.
            Hade det beslutet fattats i fullt demokratisk ordning och efter
            ett löfte till väljarna om att så skulle ske, hade jag säkerligen
            haft invändningar i sak men ändå accepterat att det skedde och
            inte försökt att bryta mot grundlagen för att reversera beslutet.
            Carl Tham glömmer att fyra borgerliga partier
          </note>
          <note n="df25d715">
            1991 sökte väljarnas mandat, och fick det, för att slutgiltigt
            och oåterkalleligt avveckla löntagarfonderna. Det var exakt detta
            vi gjorde, och det är det som i grunden upprör den gamle fondutredaren
            Carl Tham så ända in i märgen.
          </note>
          <note n="2b4a4257">
            Riksdagen har alltså fattat ett beslut om att dessa medel skall
            användas till forskning. Min vädjan till
          </note>
          <note n="f1844ae0">
            Carl Tham är att äntligen försöka inse att ett och ett halvt
            års mest finurliga stridspiruetter för att komma åt dessa resurser
            mot och vid sidan av lagen misslyckats. En enhällig sakkunskap
            säger att detta inte är tillrådligt. Kan inte Carl Tham medge,
            för forskningens och utbildningens skull, att vi nu skall gå vidare
            på de villkor som gäller enligt det beslut som riksdagen tidigare
            har fattat om inrättandet av stiftelserna?
          </note>
          <note n="649f1958">
            Carl Tham säger att jag hävdat att om riksdagen bestämmer över
            forskningsanslagen kan inte en forskare tänka fritt. Det är nonsens!
            Vad jag däremot har hävdat är att forskningen blir friare om inte
            all forskningsfinansiering är beroende av beslut fattade i denna
            kammare, om det kan finnas fria finansiärer som vid sidan om riksdagen
            har en möjlighet att fylla luckor där t.o.m. riksdagsmajoritet
            kan tänkas ha tänkt på felaktigt sätt. Vad Carl Tham nu bekräftar
            är att han inte litar på att de som finns utanför riksdagens kammare
            kan fatta kloka och visa forskningsfinansieringsbeslut. Han säger
            att de fattar felaktiga beslut.
          </note>
          <note n="8c921232">
            Vilka felaktiga beslut som fattats låter han oss inte veta. Han
            säger bara att om regeringen och riksdagsmajoriteten får fatta
            besluten, blir det mer forskning och bättre effekt av pengarna.
            Det är naturligtvis inte så, Carl Tham. Entydig vetenskaplig erfarenhet
            har visat oss att pluralismen och mångfalden i längden innebär
            klokare beslut än en aldrig så upphöjd och upplyst utbildningsminister
            som lägger sina forskningspropositioner på riksdagens bord.
          </note>
          <note n="f5bc1448">
            En vädjan till Carl Tham från många: Lägg av kampen mot forskningsstiftelserna
            och låt forskningen börja arbeta på de goda villkor som tidigare
            har skapats!
          </note>
          <note n="b494b1d4">
            Anf. 10 Utbildningsminister CARL
          </note>
          <note n="0a56edf7">
            THAM (s)
          </note>
          <note n="8b1e4da2">
            Fru talman! Jag måste faktiskt medge att jag inte tror på Per
            Unckel när han säger att han hade tyckt att det var helt okej
            om man hade inrättat löntagarfonderna på det här sättet. Vi kan
            stå här i evighet och tala om hur det egentligen då hade varit,
            för det går inte att utröna. Låt mig vara helt tydlig på den punkten:
            Jag tror inte på det. Tycker Per Unckel att han då hade haft rätt
            att vara indignerad? Det hade varit fel.
          </note>
          <note n="6333b314">
            Det är precis samma situation som vi nu diskuterar.
          </note>
          <note n="2e9c9dc1">
            Det är uppenbart att Per Unckel inte riktigt vill förstå skillnaden
            mellan sitt synsätt och mitt. Han förstår inte riktigt innebörden
            av de demokratiska spelreglerna. Han säger att det finns massor
            med folk utanför riksdagen som kan fatta kloka beslut. Ja, vem
            bestrider det? Det är inte alls detta frågan gäller. Det gäller
            alla möjliga saker. När det gäller forskning fattas många beslut
            utanför riksdagen. Man får en känsla av att det enligt Per Unckels
            beskrivning är riksdagen eller regeringen som fattar beslut om
            varje enskilt forskningsprojekt. Det går inte alls till så, och
            det vet Per Unckel. Vi har ett system som är konstruerat sedan
            lång tid tillbaka och som bygger på att det är vetenskapsmännen
            som i stor utsträckning fattar beslut om enskilda forskningsprojekt,
            men riksdagen har ändå rätt att avgöra vilken inriktning forskningen
            skall ha och vilka resurser som skall anslås till olika områden.
            Det är där som riksdagen fattar beslut. Varken ministrar, riksdagens
            utskott eller riksdagen i plenum fattar några sådana beslut.
          </note>
          <note n="a6943817">
            Grundfrågan gäller hur man hanterar offentliga beslut, om det
            skall ske i demokratiska församlingar eller inte. Det är frågan.
          </note>
          <note n="dbfa2a59">
            Den här ideologiska debatten är naturligtvis klargörande och
            viktig, och jag har absolut ingenting emot att föra den. Jag tycker
            att den är angelägen. Jag måste säga till Per Unckels försvar
            att han inte döljer sin ideologiska position i det här fallet.
            Moderaterna har gång på gång demonstrerat att de anser att saker
            och ting blir bättre om man för beslut från de demokratiska församlingarna
            ut till olika privata institutioner. Man vill gå vidare på den
            vägen. Här finns alldeles klart en avgörande skiljelinje, och
            det kommer att bli olika samhällen när man går i de olika riktningarna.
          </note>
          <note n="051d08e3">
            Likväl finns här också praktiska och konkreta frågor. Som jag
            sade är vår avsikt att bygga ut utbildningen och att, som socialdemokratin
            hittills alltid i betydande enighet i denna kammare gjort, satsa
            på forskning och utveckling. Men vi måste också ta realekonomiska
            hänsyn. Det är någonting som med tanke på hur pengarna spenderades
            under Per Unckels tid kan vara en aning främmande för Per Unckel,
            men vi måste göra det. Då måste man se på hur de en och halv miljard
            kronor som det årligen kommer att handla om kommer att användas
            i förhållande till andra resurser som finns tillgängliga. Det
            kan inte vara rimligt i längden att enskilda personer styr vilka
            kommuner som skall ha stöd för IT-utveckling och vilka som inte
            skall ha det. Så blir det i dag med de här stiftelserna. Här finns
            alltså ett konkret praktiskt problem. Vår avsikt är att försöka
            lösa det till fromma för landets högre undervisning och forskning.
          </note>
          <note n="6b9d9d52">
            Överläggningen var härmed avslutad.
          </note>
          <note n="ee44b59e">
            6 § Svar på interpellation 1995/96:42 om könsperspektiv i regionalpolitiken
          </note>
          <note n="7e7d10cd">
            Anf. 11 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="96e09070">
            Fru talman! Jag skall svara på en interpellation som har framställts
            av Ingbritt Irhammar.
          </note>
          <note n="288aad29">
            Ingbritt Irhammar har frågat mig
          </note>
          <note n="402cd73b">
            dels på vad sätt regeringen utvärderat det första året av regionalpolitik
            med könsperspektiv,
          </note>
          <note n="8a48c0bc">
            dels inom vilka områden regeringen har utvärderat och analyserat
            länsstyrelsernas strategiska planeringsarbete och hur utfallet
            ser ut,
          </note>
          <note n="dd3685ff">
            dels hur stor del av projektmedlen som tillfaller kvinnor respektive
            män,
          </note>
          <note n="7f4ff395">
            dels hur stor del av företagsstöden som har tillfallit kvinnor
            respektive män
          </note>
          <note n="ee58578e">
            och slutligen vad regeringen avser att göra för att ytterligare
            förstärka kvinnors roll och möjligheter i de regionalpolitiskt
            utsatta områdena.
          </note>
          <note n="131bec3e">
            Eftersom frågorna delvis går in i varandra har jag valt att lämna
            ett sammanhängande svar.
          </note>
          <note n="2aec0dc9">
            Inledningsvis vill jag säga att de övergripande målen för regionalpolitiken
            är uthållig tillväxt, rättvisa och valfrihet så att likvärdiga
            levnadsvillkor skapas för medborgarna i hela riket. Kvinnors och
            mäns erfarenheter, intressen och kompetens skiljer sig från varandra.
            Det är i detta sammanhang könsperspektivet i regionalpolitiken
            kommer in. Studier visar att kvinnorna i större utsträckning deltar
            i det lokala utvecklingsarbetet än vad män gör. Kvinnokraften
            är en utvecklingskraft i landsbygd och glesbygd.
          </note>
          <note n="610c792c">
            I augusti 1995 uppdrog regeringen åt NUTEK att sammanställa de
            utvecklingsperspektiv som följer av de regionala strategier som
            alla länsstyrelser har i uppdrag att ta fram. NUTEK skall också
            göra en samlad bedömning av strategierna. Konsekvenserna för jämställdheten
            mellan kvinnor och män skall belysas. Uppdraget skall redovisas
            till Arbetsmarknadsdepartementet i december 1996 och en delrapport
            skall lämnas under våren.
          </note>
          <note n="1513b051">
            Som ett led i strävan att få en jämnare fördelning av regionala
            utvecklingsresurser skall länsstyrelserna medverka till att Regionala
            Resurscentra för kvinnor skapas. I 22 av 24 län har beslut om
            etablering av sådana fattats. Totalt har anslagits 28 miljoner
            kronor för verksamheten. Majoriteten av dessa Resurscentra är
            redan i dag operativa. För att stödja och komplettera dessa beslutade
            regeringen i september 1994 att
          </note>
          <note n="7dc4b241">
            NUTEK i samarbete med Glesbygdsverket skall ansvara för att ett
            nationellt resurscentrum för kvinnor byggs upp. I höstas beslutade
            regeringen om en förlängning av projekttiden med ett år till den
            31 december 1996. Vid denna tidpunkt skall NUTEK redovisa hur
            verksamheten utvecklas samt föreslå formerna för en eventuellt
            fortsatt verksamhet.
          </note>
          <note n="1e7dd52d">
            Hur de regionalpolitiska projektmedlen använts för budgetåret
            1994/95 kommer i detalj att rapporteras av NUTEK inom kort. Jag
            kan nu berätta att de medel som har använts till jämställdhetsprojekt
            nästan fördubblats de senaste två åren, från ca 14 miljoner kronor
            budgetåret 1992/93 till 26 miljoner kronor budgetåret 1994/95.
            Det innebär att ca 5 % av projektmedlen går till jämställdhetsfrågor.
            Därutöver berörs självfallet kvinnor av projekt även inom andra
            områden.
          </note>
          <note n="4a6cec09">
            Vad gäller lokaliseringsstöden har andelen nya jobb som tillfallit
            kvinnor legat mellan 30 och 38 %
          </note>
          <note n="88f9d5b3">
            under de senaste fem åren. När det gäller de beslut som fattades
            av NUTEK 1994/95 var kvinnoandelen
          </note>
          <note n="af846613">
            45 % medan länsstyrelserna dess värre endast nådde
          </note>
          <note n="3e8af238">
            27 %. Totalt gör detta att andelen skapade arbetstillfällen som
            tillföll kvinnor under 1994/95 var 35 %. I
          </note>
          <note n="fdead304">
            sammanhanget bör uppmärksammas att Arbetsmarknadsdepartementets
            och NUTEK:s verksamhet med att etablera tjänsteföretag i våra
            stödområden hittills har resulterat i beslut att etablera drygt
            5 500 arbetstillfällen. Av dessa beräknas hela 70 % ha blivit
            tillsatta med kvinnlig arbetskraft.
          </note>
          <note n="265e31d1">
            Det tillfälliga småföretagsstödet introducerades under föregående
            budgetår. Målet för regeringen var
          </note>
          <note n="1549112d">
            4 000 nya arbetstillfällen. Resultatet per den 1 juli
          </note>
          <note n="9212672e">
            1995 visade att det blev 5 700 nya jobb. Andelen arbetstillfällen
            som gått till kvinnor är ca 30 %.
          </note>
          <note n="f9ccfaf0">
            De siffror jag här har angett är i och för sig tämligen höga,
            men de är ändå inte tillfredsställande. Jag ser det som utomordentligt
            viktigt att resultaten snarast förbättras. Enligt vad jag erfarit
            har NUTEK ökat sina ansträngningar för att det uppställda målet
            skall uppnås av samtliga stödgivare.
          </note>
          <note n="52524e12">
            Jag vill peka på ytterligare två faktorer som jag hoppas kan
            förbättra situationen.
          </note>
          <note n="657ac5b9">
            Den översyn av statliga företagsstöd som nu pågår skall bl.a.
            leda till ökade kunskaper om stödens effekter och förslag till
            förändringar av nuvarande stöd.
          </note>
          <note n="f5f4db62">
            Vidare skall översynen komma med förslag till en effektivisering
            av handläggningen samt förbättrad samordning och samverkan mellan
            de organ som handlägger frågor om stöd. Översynen har bl.a. som
            uppgift att särskilt kartlägga behovet av stöd till kvinnors företagande.
            Utredningen skall lämna sin rapport i april 1996.
          </note>
          <note n="8204b626">
            Könsperspektivet och jämställdheten har också givits hög prioritet
            i de strukturfondsprogram som arbetats fram i olika regioner i
            landet inom ramen för mål 2, mål 5b och mål 6. I EU har jämställdheten
            fått ökad betydelse och är jämte sysselsättningen en av unionens
            viktigaste uppgifter. I de förhandlingar som vi fört med kommissionen
            om dessa program har man därför tydligt visat sin uppskattning
            över de prioriteringar som vi har gjort.
          </note>
          <note n="7f665e14">
            Här i Sverige kommer en betydande del av strukturfondspengarna
            att gå till åtgärder speciellt riktade till kvinnor. Dessutom
            finns en mängd insatser där kvinnor är en målgrupp bland andra.
            Det gäller t.ex.
          </note>
          <note n="4f2d669a">
            kompetenshöjande insatser av olika slag.
          </note>
          <note n="daebf7ee">
            Låt mig också tillägga att just kommissionären som är ansvarig
            för regionalpolitiken i EU personligen är väldigt engagerad i
            jämställdhetsfrågorna och alltid är väldigt noga att titta på
            just den aspekten när det gäller regionalpolitik och fördelningen
            av regionalpolitiskt stöd.
          </note>
          <note n="4de2f2f8">
            Anf. 12 INGBRITT IRHAMMAR (c)
          </note>
          <note n="f4a4f7ea">
            Fru talman! Först vill jag tacka för svaret. Jag noterar att
            arbetsmarknadsministern inte är nöjd med resultaten när det gäller
            jämställdheten inom de regionalpolitiska satsningarna. I stället
            framhåller han att resultaten måste förbättras. Därmed är vi överens.
            Det krävs sannerligen kraftfulla förbättringar för att åtminstone
            vi i Centern kan anse att riksdagen lever upp till de beslut och
            målsättningar som riksdagen fastställt på det här området.
          </note>
          <note n="f1cf0134">
            Som arbetsmarknadsministern slår fast måste det regionalpolitiska
            utvecklingsarbetet utgå från en långsiktig strategi som syftar
            till tillväxt inom ramen för en hållbar utveckling. Dessutom vill
            jag framhålla det viktiga målet att människor i olika delar av
            landet skall ha en likvärdig standard, att det skall vara möjligt
            att bo och arbeta i olika delar av landet. "Hela
          </note>
          <note n="4df5b25f">
            Sverige skall leva!" får inte bara bli ett slagord. Det praktiska
            politiska arbetet skall fyllas med handlingar som kommer både
            män och kvinnor till del.
          </note>
          <note n="d4db52fe">
            Under en lång följd av år har de regionalpolitiska insatserna
            kommit männen till del i mycket större utsträckning än kvinnorna.
            Svaret i dag visar också på samma fortsatta orättvisa.
          </note>
          <note n="8dcc29fe">
            Statens resurser behöver integreras bättre med regionala och
            lokala resurser för att effektiviteten skall kunna ökas också
            inom regionalpolitiken. En förutsättning för detta är en ökad
            decentralisering av resurser, ansvar och befogenheter. Det har
            visat sig att när det gäller både det regionalpolitiska stödet
            och arbetsmarknadsstödet är, som sagt, kvinnorna förfördelade.
            Jag tror att detta beror väldigt mycket på att arbetslösheten
            bland män tidigare varit högre än hos kvinnorna. Men nu ökar arbetslösheten
            också bland kvinnor, särskilt i samband med minskningarna i den
            offentliga sektorn och varslen där. Enligt min uppfattning är
            det nu dags att prioritera kvinnoperspektivet både i regionalpolitiken
            och i arbetsmarknadspolitiken. Detta är någonting som krävs för
            att man skall komma till rätta med de orättvisor som nu är konstaterade.
          </note>
          <note n="4a488de7">
            Vi har redan i dag problem med kvinnounderskott i glesbygden.
            Om vi inte på ett bättre sätt kan ta till vara kvinnokraften kommer
            förhållandena att ytterligare försämras. Det är stor risk för
            det. Vi vet också att det för att kvinnor skall stanna kvar i
            glesbygden fordras både utbildningsmöjligheter och arbetstillfällen.
            Därför är det så viktigt att man inom regionalpolitiken verkar
            för ett mer decentraliserat näringsliv och en breddning av den
            lokala arbetsmarknaden.
          </note>
          <note n="43c47a8f">
            Ett sätt att uppnå större decentralisering skulle kunna vara
            att man förde över arbetsmarknadsmedel till länsstyrelserna eller
            kommunerna så att den lokala förankringen ökades.
          </note>
          <note n="9e01e31c">
            Med detta skulle även stöd till och möjligheter till en bredare
            arbetsmarknad för kvinnor underlättas.
          </note>
          <note n="65aa9cba">
            Enligt min uppfattning är det just de lokala aktörerna, som exempelvis
            kommunerna, som har bäst kännedom om den lokala arbetsmarknaden
            och som bäst kan göra avvägningar av hur medlen bäst skall tas
            till vara.
          </note>
          <note n="a0f5c637">
            En av mina frågor till arbetsmarknadsministern är denna: Är regeringen
            beredd att låta kommunerna ta ett större ansvar för arbetsmarknadspolitiken
            i akt och mening att öka och bredda möjligheterna för kvinnor
            att få sysselsättning på den lokala arbetsmarknaden?
          </note>
          <note n="a9db4d52">
            Som jag sade tidigare, är det oftast kvinnorna som är utvecklingskraften
            på lokal nivå. Det är kvinnorna som kan leda utvecklingen mot
            en starkare och stabilare näringslivsutveckling i glesbygden i
            framtiden.
          </note>
          <note n="7836d94f">
            Det är därför så viktigt att ta till vara de kvinnliga eldsjälarna,
            deras engagemang och deras insatser för en positiv lokal utveckling.
            Ett sätt att göra detta är ju genom de regionalpolitiska stöden.
            Därför måste
          </note>
          <note n="b2e54a8a">
            NUTEK verkligen skärpa övervakningen av hur länsstyrelserna hanterar
            de regionalpolitiska projektmedlen.
          </note>
          <note n="02b12bae">
            I min fråga ingick hur projektmedlen hade tillfallit kvinnor
            respektive män, och arbetsmarknadsministern hänvisar i svaret
            till rapporten från NUTEK, som väntas inom kort, och säger att
            5 % av projektmedlen går till jämställdhetsfrågor. Då vill jag
            också fråga:
          </note>
          <note n="a8dc1fa8">
            Anser arbetsmarknadsministern att detta är tillräckligt? Kommer
            ministern att ta initiativ till en ökning?
          </note>
          <note n="98db94ea">
            Själv anser jag att 50 % av de regionalpolitiska medlen skall
            fördelas till kvinnoprojekt. Är arbetsmarknadsministern beredd
            att arbeta för detta?
          </note>
          <note n="dc6b0cc2">
            Anf. 13 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="6eea8493">
            Fru talman! När vi nu pratar om regionalpolitiken uppehåller
            vi oss väldigt mycket runt företagsstöden och projektmedlen. Det
            är viktigt att komma ihåg att de egentligen är den lilla delen
            av regionalpolitiken.
          </note>
          <note n="f1eda6f8">
            Om vi ser till den sammantagna regionalpolitiken, finner vi att
            det är några områden som har betytt väldigt mycket. Jag vill peka
            på några av dem.
          </note>
          <note n="5c5a4998">
            Det kanske viktigaste är att vi har sett till att vi har en infrastruktur
            som fungerar i hela landet.
          </note>
          <note n="c7ff1192">
            Vi har haft och har ett mycket bra skatteutjämningssystem, som
            har gjort det möjligt att upprätthålla en offentlig service i
            landsbygd och glesbygd på ungefär samma standard som i tätorterna.
            Det är naturligtvis oerhört viktigt ur jämställdhetssynpunkt.
          </note>
          <note n="0fdfdf1b">
            Vi har också under senare år kunnat kraftigt bygga ut den högre
            utbildningen och gymnasieutbildningen.
          </note>
          <note n="f35650f4">
            Även i många mycket små glesbygdskommuner har man nu egen gymnasieskola,
            vilket dels tillför arbetstillfällen, dels ökar möjligheterna
            att klara jämställdhetsarbetet.
          </note>
          <note n="66785631">
            Däremot har vi haft svårare att lyckas när det gäller företagsetableringar,
            och det är klart att marknaden har ett helt annat inflytande där
            än i de andra exemplen som jag nu nämnde, där riksdagen har ett
            stort inflytande. Det är inte enkelt för en glesbygdskommun, som
            slåss för att över huvud taget överleva, att säga att man där
            är beredd att ta emot etablering bara under förutsättning att
            40 eller 50 % av dem som anställs är kvinnor. Jag har själv suttit
            i den förhandlingspositionen vid åtskilliga tillfällen och vet
            hur oerhört svårt det är att lyckas med den förhandlingen.
          </note>
          <note n="aff1e76f">
            Det oaktat vill jag understryka vad Ingbritt Irhammar säger,
            dvs. att det bör vara så att en större andel av projektmedlen
            går till projekt som ökar jämställdheten. Samtidigt kan man säga
            att det största hotet mot glesbygd och landsbygd är den ojämna
            könsfördelningen. Det är många unga kvinnor som lämnar glesbygdsområden.
            Det är naturligtvis viktigt, både för den egna bygden och för
            samhället, att fördelningen blir bättre.
          </note>
          <note n="93d61eb6">
            Det som då gläder mig är att de länsstyrelser som har mycket
            sådana pengar också har mycket EU-stöd.
          </note>
          <note n="cbd13778">
            Det innebär att det framöver kommer att finnas mindre av de fria
            projektmedlen. Merparten av länsstyrelsens anslag måste ju gå
            till samfinansiering med EU-
          </note>
          <note n="34708448">
            medel. I EU-projektens måldokument är ambitionen på jämställdhetsområdet
            högre än vad den tidigare var i den nationella resursfördelningen.
          </note>
          <note n="d73aed39">
            Sedan frågade Ingbritt Irhammar hur jag ser på möjligheterna
            att stärka kommunerna när det gäller arbetsmarknadspolitiken.
            Där har vi genomfört en förändring från den 1 januari i år, rätt
            stillsamt men rätt betydelsefullt, genom att förändra styrningen
            av
          </note>
          <note n="9616e93c">
            AMS och länsarbetsnämnderna, så att vi nu både i
          </note>
          <note n="cb8c6b71">
            AMS och i länsarbetsnämnderna har fullvärdiga styrelser. Vi har
            också ökat länsarbetsnämndernas självständighet gentemot AMS.
            Samtidigt har vi sagt åt länsarbetsnämnderna att det nu är viktigt
            att deras styrelser delegerar ansvar och befogenheter till arbetsförmedlingen
            och arbetsförmedlingsnämnden, som ju är en nämnd som hittills
            egentligen inte har haft någon beslutanderätt.
          </note>
          <note n="64ab8ee8">
            Glädjande nog kan jag konstatera att länsarbetsnämndernas styrelser
            i många län nu väljer dels att föra ut väldigt mycket av besluten
            till de lokala arbetsförmedlingsnämnderna, dels att sätta någon
            kommunalt förtroendevald som ordförande, för att stärka kopplingen
            mellan kommunen och arbetsförmedlingen. Jag måste säga att jag
            tycker att det är väldigt sympatiskt att man väljer den lösningen.
            I bl.a.
          </note>
          <note n="6609f875">
            Stockholms län har länsarbetsnämndens styrelse förordat en sådan
            lösning. Det kan vara bra att på det sättet öka kommunernas inflytande,
            dvs. på den lokala nivån.
          </note>
          <note n="2a775270">
            Jag vill samtidigt säga, just när vi pratar om regionalpolitik,
            att det är viktigt att använda begreppet den lokala nivån. Vi
            vet ju att arbetslösheten är ett problem i Sverige, men den är
            ett ännu större problem i de hårdast utsatta regionerna. Det är
            inte lätt för de fattiga småkommunerna att ta på sig ett ytterligare
            ansvar när det gäller arbetsmarknadspolitiken, utan staten måste
            ha det ekonomiska ansvaret även i fortsättningen. Däremot kan
            kommunerna få ett större inflytande över resurserna, så att de
            används på ett så effektivt sätt som möjligt. Jag tycker att de
            skall göra detta tillsammans med arbetsförmedlingarna.
          </note>
          <note n="1b0b8234">
            Anf. 14 INGBRITT IRHAMMAR (c)
          </note>
          <note n="4dccaab4">
            Fru talman! Först vill jag säga att även jag ser på regionalpolitiken
            som en del i helhetspolitiken, nämligen så att infrastrukturen
            är oerhört viktig i det här sammanhanget, precis som skattereglerna
            och utbildningsinsatserna är A och O. Det är därför som vi i
          </note>
          <note n="c9102f97">
            Centern har kämpat så oerhört mycket för en utlokalisering av
            högre utbildning, för en satsning på högskolor runt om i hela
            landet, med ökade resurser till de lokala högskolorna. Vi vet
            att man stannar där man kan utbilda sig.
          </note>
          <note n="2844cd81">
            När det återigen gäller regionalpolitiken, kan man inte heller,
            som jag sade tidigare, skilja den från arbetsmarknadspolitiken,
            utan det handlar om gemensamma satsningar. Jobb är ju en förutsättning
            för att man skall kunna stanna kvar.
          </note>
          <note n="24f33c75">
            Jag har också tittat på en annan rapport, som kom häromveckan
            och som gjorde mig ytterligare oroad.
          </note>
          <note n="82da757c">
            Följande rubrik fanns i Aftonbladet den 9 februari:
          </note>
          <note n="4c5d8790">
            "Ams ger honom 632 miljoner mer." Det visade sig, att av de olika
            stöden till utveckling, kompetenshöjande insatser och arbetsmarknadsinsatser
            går två tredjedelar till män och en tredjedel till kvinnor. Jag
            menar att det inte får vara så.
          </note>
          <note n="ee3c23a6">
            Målsättningen måste vara hälften var, särskilt när situationen
            är den att arbetslösheten jämförelsevis är lika stor bland män
            och bland kvinnor. Här måste uttalas en politisk vilja, både från
            regeringen och från oss i övriga partier, att det bör vara en
            jämn fördelning - annars klarar vi inte jämställdhet, inte arbetsmarknadspolitik
            och inte regionalpolitik.
          </note>
          <note n="f2f707d8">
            Åtminstone vi i Centern har denna målsättning, och vi kommer
            att ligga på för att se till att olika insatser utvärderas och
            också se till att det sker en rättvisare fördelning.
          </note>
          <note n="4bf5c34b">
            Jag talade om det ökade lokala ansvaret, och vi i
          </note>
          <note n="11150c06">
            Centern kan då tänka oss insatser där man tar en del av det statliga
            stödet och för över på de lokala insatserna, t.ex. på kommunerna,
            som får handha det tillsammans med olika arbetsmarknadsaktörer,
            för att på bästa och mest effektiva sätt utnyttja de statliga
            resurserna.
          </note>
          <note n="1daa321c">
            Anf. 15 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="0e6cb359">
            Fru talman! Nu är vi på väg att glida över till en arbetsmarknadspolitisk
            debatt. Men jag vill ändå säga att regeringen mycket tydligt har
            formulerat jämställdhetsmålet i det regelverk som gäller för AMS
          </note>
          <note n="a6396456">
            och länsarbetsnämnderna. Efter att ha följt deras redovisningar
            varje kvartal har jag funnit att de lever upp till målet, dvs.
            att det skall vara lika många kvinnor i åtgärder som män i relation
            till arbetslösheten.
          </note>
          <note n="eb19c798">
            Detta mål har de klarat hittills. Däremot är naturligtvis ett
            byggjobb per dagsverk dyrare än ett jobb i t.ex.
          </note>
          <note n="157bf1de">
            offentlig sektor såsom vård eller omsorg.
          </note>
          <note n="90f27450">
            Den andra frågan - jag skall hålla mig till frågorna för att
            inte förlänga diskussionen - gällde den lokala nivån. Regeringen
            har ju lagt fram förslag i riksdagen, som riksdagen också har
            godkänt, om att utöka kommunernas befogenheter när det gäller
            arbetsmarknadspolitiken. Som sagt var har vi nu också förändrat
            arbetsförmedlingsnämndernas roll. Det som Ingbritt
          </note>
          <note n="1b447569">
            Irhammar framför om allt större lokalt inflytande är något som
            jag känner mig väldigt hemma med. Jag behöver inte polemisera
            om detta.
          </note>
          <note n="0e23e672">
            Anf. 16 INGBRITT IRHAMMAR (c)
          </note>
          <note n="0035027d">
            Fru talman! Jag vill också beröra EU:s strukturfonder. Som jag
            ser det ger de unika möjligheter för småföretagare och även kvinnliga
            småföretagare att skapa förutsättningar för ytterligare sysselsättning.
          </note>
          <note n="c148743b">
            Kombinationen av nationella och gemensamma insatser tillsammans
            med de medel som man kan få från strukturfonderna ökar möjligheterna
            att stimulera en hållbar regional utveckling.
          </note>
          <note n="e6c9199e">
            För mig är det oerhört viktigt att EU:s utbildningsprogram och
            strukturstöd i stor utsträckning också riktas till kvinnor som
            vill starta eget. Jag vill gärna ha arbetsmarknadsministerns kommentar
            till detta. Möjligheten att skapa förutsättningar för nya jobb
            tror jag inte är tillkomsten av nya jobb inom den offentliga sektorn.
            Möjligtvis kan vi försöka bevara de jobb som finns genom att värna
            om bidragen till kommuner och landsting. Men att jobben blir fler
            i framtiden är det nog ingen som tror. Det är för tillskapandet
            av nya jobb, där det behövs kvinnligt företagande, som vi kan
            ge stöd och hjälp. Då behövs det kvinnliga företagandet, eftersom
            det är så många kvinnor som är offentliganställda. Därför är det
            oerhört viktigt att en stor del av projektmedlen satsas på just
            kvinnligt företagande.
          </note>
          <note n="1dd810e4">
            Det är svårt att hålla isär detta med arbetsmarknadspolitik och
            regionalpolitik ur ett könsperspektiv, för de hör så att säga
            ihop. När det gäller stöd till företagande och kompetenshöjande
            insatser är fördelningen av de statliga stöden enligt följande:
            Av lönebidragen går nästan 60 % till män och ungefär
          </note>
          <note n="43abadc8">
            40 % till kvinnor. Av rekryteringsstöden går nästan
          </note>
          <note n="979e48cb">
            70 % till män och 30 % till kvinnor. Av starta egetbidragen,
            som är så viktiga i detta sammanhang, går
          </note>
          <note n="529b9d4c">
            65 % till män och 35 % till kvinnor. Så har fördelningen sett
            ut när det gäller i stort sett allt utom utbildningsvikariaten.
          </note>
          <note n="e3010287">
            Slutligen: För att kvinnor skall lyckas i framtiden behövs det
            rejäla kompetenshöjande insatser inom regionalpolitikens och arbetsmarknadspolitikens
            områden, och fördelningen måste vara fifty-fifty.
          </note>
          <note n="cd6b92ac">
            Anf. 17 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="b6658448">
            Fru talman! När det först gäller den arbetsmarknadspolitiska
            åtgärdsarsenalen vill jag hävda att AMS
          </note>
          <note n="a71f1152">
            lever upp till de uppsatta målen. Men när det gäller just lönebidragen
            är det däremot fråga om en ganska lång process, därför att det
            handlar om människor som har arbetat under en mycket lång tid.
            Det fungerar ju inte så att man avskedar män för att anställa
            kvinnor.
          </note>
          <note n="e91a455f">
            Men utbildningsvikariatet är faktiskt en åtgärd som oftast leder
            till ett jobb, så det är den mest framgångsrika insats som görs.
          </note>
          <note n="c919f88b">
            Återigen om EU och företagsstödet: Det är väldigt tydligt inriktat
            på att jämställdhet skall ingå i programmet. Som jag sade i mitt
            inledningsanförande är kommissionären Wulf-Mathies, som har en
            facklig bakgrund när det gäller kvinnodominerade yrken i
          </note>
          <note n="ac3d4e6a">
            Tyskland, oerhört engagerad för att så också blir fallet. Hon
            följer detta mycket noga och är väldigt intresserad av Sverige
            just därför att Sverige också på detta område är ett föregångsland.
          </note>
          <note n="6b9d9d52">
            Överläggningen var härmed avslutad.
          </note>
          <note n="83a93450">
            7 § Svar på interpellation 1995/96:45 om lagstiftningen mot etnisk
            diskriminering på arbetsmarknaden
          </note>
          <note n="f22ff368">
            Anf. 18 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="de50ae87">
            Fru talman! Hans Andersson har frågat mig om regeringen är beredd
            att göra en översyn av lagstiftningen mot etnisk diskriminering
            i syfte att göra lagen praktiskt tillämpbar. Andersson har även
            frågat om regeringen är beredd att göra en översyn av riktlinjerna
            för Arbetsmarknadsverket så att platsförmedling kan ske utan diskriminering
            och utsortering av arbetsmarknadspolitikens prioriterade grupper.
            Slutligen har Hans Andersson frågat om regeringen är beredd att
            pröva kundanpassade arbetsmetoder som
          </note>
          <note n="de9f0c72">
            "reducerade order", så att övergripande arbetsmarknadspolitiska
            mål ej sätts åt sidan.
          </note>
          <note n="888dea4a">
            På den första frågan kan jag svara att regeringen har för avsikt
            att inom en nära framtid göra en översyn av lagen mot etnisk diskriminering.
            Jag vill i detta sammanhang framhålla betydelsen av att det sker
            en attitydförändring till invandrare på arbetsmarknaden.
          </note>
          <note n="0991158d">
            Som ett led i strävan att uppnå en sådan förändring har jag tillsammans
            med invandrarminister Leif
          </note>
          <note n="a046bb4c">
            Blomberg haft överläggningar med huvudorganisationerna på arbetsmarknaden.
          </note>
          <note n="fdc02ad1">
            Diskriminering skall självklart bekämpas, men det finns därför
            inget behov av att göra någon översyn av riktlinjerna för Arbetsmarknadsverket.
            Av de verksamhetsmål som regeringen fastställt och som Arbetsmarknadsverket
            har i uppdrag att verkställa är det främst följande mål som är
            relevanta i detta sammanhang:
          </note>
          <note n="49069670">
            "Fler invandrare och handikappade till arbete och åtgärd", vilket
            innebär att andelarna invandrare och handikappade skall vara betydligt
            större än deras andelar av de arbetssökande utan arbete. Detta
            mål uppnåddes under förra budgetåret.
          </note>
          <note n="86125909">
            De utomnordiska medborgarnas andel i åtgärderna har fortsatt
            att öka något snabbare än andelen utomnordiska medborgare utan
            arbete.
          </note>
          <note n="e3c8cd48">
            Andelen utomnordiska medborgare i åtgärder uppgick under tredje
            kvartalet 1995 till 16,1 % jämfört med 12,6 % bland alla utan
            arbete. Exempelvis har andelen utomnordiska medborgare i arbetsmarknadsutbildning
            ökat till 25 % under tredje kvartalet
          </note>
          <note n="c390db57">
            1995 jämfört med 20 % under tredje kvartalet i fjol.
          </note>
          <note n="7cb12c6a">
            Regeringen har inte tidigare haft för avsikt att detaljreglera
            den verksamhet som AMS är ansvarig för och kommer inte heller
            att göra detta i framtiden, snarare tvärtom. Regeringen har i
            flera olika sammanhang, bl.a. i flera propositioner, klart gett
            uttryck för sin uppfattning i denna fråga.
          </note>
          <note n="6ccbc85f">
            Arbetsmarknadspolitiken måste utvecklas i riktning mot att fler
            aktivt medverkar. Därför behöver staten tillsammans med andra
            aktörer finna former för att stärka den aktiva arbetsmarknadspolitiken.
            I det gemensamma arbetet med att stärka arbetsmarknadspolitiken
            måste dessutom fackliga organisationer och arbetsgivare finnas
            med för att öka den lokala förankringen och kännedomen om arbetsmarknadens
            utveckling. Detta innebär kort sagt att de riktlinjer som
          </note>
          <note n="1ce6e9ab">
            AMS har fått av regeringen ligger fast.
          </note>
          <note n="1672a612">
            Utmärkande för verksamheten inom Arbetsmarknadsverket är att
            den vilar på resultatstyrning som följs upp kvartalsvis, och arbetet
            utvärderas i flera sammanhang. Det är således inte fråga om någon
            detaljstyrning eller "öronmärkning" av medel från regeringen till
            AMS.
          </note>
          <note n="8d08e93f">
            Invandrarnas behov av särskilda utbildningsinsatser uppmärksammas
            på olika nivåer inom såväl arbetsmarknadsutbildningen som inom
            det ordinarie utbildningsväsendet. Således finns det t.ex. inom
            folkbildningsområdet, folkhögskolor och bildningsförbund, destinerade
            kurser för arbetslösa invandrare.
          </note>
          <note n="0f5f0e43">
            Inom högskoleområdet har särskilda utbildningsinsatser gjorts,
            t.ex. aspirantutbildning för invandrare som har akademisk utbildning
            i hemlandet men som saknar arbete i Sverige.
          </note>
          <note n="df65469c">
            Anf. 19 HANS ANDERSSON (v)
          </note>
          <note n="50759da7">
            Fru talman! Jag tackar arbetsmarknadsministern för svaret, även
            om det egentligen inte var något riktigt svar på den ganska utförliga
            interpellation som jag hade författat. I en del var det ett svar,
            därför att det handlar om diskriminering av invandrare genom att
            de utsorteras, t.ex. därför att de har ett främmande namn för
            den svenska kulturen.
          </note>
          <note n="116b476d">
            Då kan man titta på den lagstiftning vi har om etnisk diskriminering.
            Där är jag trots allt nöjd. Det är inte mycket till diskussion
            i svaret från arbetsmarknadsministern, men det sägs tydligt att
            regeringen har för avsikt att inom en nära framtid göra en översyn
            av lagen mot etnisk diskriminering.
          </note>
          <note n="721821a7">
            Vänsterpartiet var med om att driva fram denna lagstiftning.
            Vi hade motionerat i många år. Men när lagen kom sade vi att den
            kommer att bli en papperskonstruktion. Den drabbar inte indirekt
            diskriminering. Den drabbar inte de fall där man sorteras ut i
            rekryteringsförfarandet. Vi sade att det inte kommer att bli särskilt
            många fall som kommer att tas upp i och med denna lagstiftning.
          </note>
          <note n="acecdbdd">
            När man går till diskrimineringsombudsmannen ser man att det
            inte finns ett enda fall av etnisk diskriminering i enlighet med
            lagstiftningen upptaget, trots att vi alla genom dels forskning,
            dels den erfarenhet som invandrarna ger oss vet att denna utsorteringsprocess
            är mycket vanlig. Den är mycket negativ både för arbetsmarknaden
            och för den utveckling mot ökad segregation som vi ser och som
            jag fruktar så mycket.
          </note>
          <note n="4e6281f0">
            Invandrarminister Leif Blomberg tycks också ha tänkt om. I senaste
            numret av LO-Tidningen säger han att han har varit runt på många
            arbetsplatser där det förr fanns många invandrare, men där det
            nu bara finns ett fåtal. Invandrarna har trängts undan, säger
            han. De har trängts ut av arbetssökande svenskar eftersom arbetsgivarna
            föredrar en Svensson framför en Gonzales. Invandrarna gallras
            ut redan på namnet.
          </note>
          <note n="b0626f69">
            Invandrarpolitiska kommittén säger samma sak: I
          </note>
          <note n="fc64af98">
            praktiken handlar det om att personer med ickesvenska namn eller
            med utländsk brytning sorteras bort alltför tidigt. Vi måste nog
            skärpa lagstiftningen.
          </note>
          <note n="702d376f">
            Vänsterpartiet fick rätt. Jag gläder mig åt att vi såg klart,
            men jag är mycket ledsen över den praktik som visas i verkligheten
            i dag. Låt oss hoppas att det blir en skärpning av denna lag,
            så att den inte längre är tandlös.
          </note>
          <note n="473b5178">
            Min fråga till arbetsmarknadsministern gäller helt enkelt på
            vilket sätt ni har tänkt er att reformera denna lagstiftning.
            Det blir förmodligen åt det håll som vi pekade på redan när man
            tog upp frågan.
          </note>
          <note n="ecb6dc35">
            Upprinnelsen till interpellationen är något som över huvud taget
            inte berörs i arbetsmarknadsministerns interpellationssvar, nämligen
            den fiktiva fejkade situation som Svenska Dagbladet ställde en
            serie arbetsförmedlingar inför i olika län. Man sade så här:
          </note>
          <note n="0b634150">
            Jag representerar ett företag. Jag skulle vilja anställa folk,
            men jag vill inte ha invandrare.
          </note>
          <note n="af4cb916">
            Då visade det sig att en väldigt stor del - en obegripligt stor
            del - av tjänstemännen sade: Det skall vi väl kunna fixa. Vi gör
            vad arbetsgivaren begär.
          </note>
          <note n="60ec0a4f">
            Jag har rest en fråga som inte alls handlar om den instruktion
            som anger att Arbetsmarknadsverket har att prioritera invandrare
            och andra prioriterade grupper när det gäller åtgärder, utan om
            det arbetssätt som gör att man måste ge service. Arbetsförmedlingen
            har en mycket svår uppgift. Man skall ge service till företagen
            som söker arbetskraft, men man skall också ge service till de
            arbetssökande och uppfylla lagstiftningens innebörd om behandling
            av människor på ett jämlikt sätt.
          </note>
          <note n="a1f7d403">
            Skulle detta ha varit verkliga fall - det var det nu inte, men
            jag tror att de mycket väl illustrerar verkliga situationer -
            hade man begått grova lagbrott. Det man gör strider emot regeringsformens
            krav på jämlik behandling. Det strider mot brottsbalkens förbud
            mot olaga diskriminering. Det är mycket allvarliga brott.
          </note>
          <note n="003f71fe">
            Det kommer att återverka socialt sett på ett mycket allvarligt
            sätt för invandrargrupperna.
          </note>
          <note n="a84f4abc">
            Å andra sidan är det inte alldeles lätt. Jag skall vara marknadsanpassad.
            Jag skall se företagen som mina kunder, säger Arbetsmarknadsverket.
            Man brukar säga att kunden alltid har rätt. Tänk om man på företaget
            säger: Ja, några svartskallar vill vi inte ha. Skall jag då tillfredsställa
            dessa önskningar eller inte? Svaret är naturligtvis nej.
          </note>
          <note n="51613a2c">
            Men att serva företagen och samtidigt upprätthålla respekt för
            lagen och människovärdet hos den arbetssökande är en svår kombination,
            menar jag. Jag hade förväntat mig att arbetsmarknadsministern
            hade belyst det förhållandet.
          </note>
          <note n="4ae92561">
            I samband med det tog jag också upp frågan om s.k. reducerad
            order, dvs. att arbetsförmedlingen åtar sig att begränsa urvalet
            av arbetssökande för att företagen inte skall få för många sökande.
            När man gör den begränsningen är det inte bara antalet man begränsar.
            I diskussion med företagen händer det ofta att arbetsgivaren säger
            så här: Jag vill helst inte att det skall vara någon som är orkeslös,
            någon för gammal eller någon kvinna som måste vara hemma med barn
            för mycket. Det är en stor risk att det då sker en utsortering
            som är diskriminerande till sin karaktär.
          </note>
          <note n="a3e962ed">
            Jag förväntar mig trots allt ett svar som tar hänsyn till dessa
            omständigheter. Hur gå balansgången mellan kundanpassningen, dvs.
            god servicegrad mot arbetsgivare, och tillfredsställandet av de
            berättigade anspråk på bra service som de arbetslösa har, och
            samtidigt respektera regeringsformens och svenska lagstiftningens
            krav på jämlik behandling och därmed lika människovärde i vårt
            Sverige?
          </note>
          <note n="5a6af59b">
            Anf. 20 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="a84c36e3">
            Fru talman! Jag hade blivit förvånad om Hans Andersson hade varit
            nöjd med svaret. Jag skall besvara frågorna en efter en. Först
            tar jag upp lagen om etnisk diskriminering.
          </note>
          <note n="e9f35fcc">
            Vi kommer tillbaka med ett förslag. Det pågår just nu en beredning
            i regeringskansliet om hur den lagändringen skall se ut. Det är
            självklart att den syftar till att göra lagen mer effektiv. Syftet
            är inte det motsatta. Det kan väl vara svar på den frågan.
          </note>
          <note n="ead6cc6f">
            Den andra fråga Hans Andersson tar upp gäller arbetsförmedlingarna
            och hur de klarar sin mycket svåra roll. När händelsen - och Svenska
            Dagbladets sätt att jobba med frågan - uppdagades träffade jag
            samtliga länsarbetsdirektörer och AMS verkställande ledning för
            att med dem gå igenom hur det hade kunnat hända och vad som låg
            bakom. Alla var övertygade om att något sådant inte får ske och
            att det inte får gå till på det sättet. AMS och länsarbetsdirektörerna
            inledde direkt ett arbete ut mot arbetsförmedlingarna för att
            förhindra att sådana saker inträffar.
          </note>
          <note n="3d50e55c">
            Å andra sidan vill jag säga att statistiken inte hade sett ut
            som den såg ut om man inte också hade blivit litet provocerad.
            Upplägget var, tyckte jag, på det sättet. Men jag vill återigen
            understryka att det inte försvarar vad som skedde. Det sätt som
            arbetsförmedlingarna uppträdde på i detta fall är helt oacceptabelt.
          </note>
          <note n="4bb3c821">
            Men jag anser att arbetsförmedlarna - det är egentligen det jag
            vill säga - är den yrkesgrupp som tar den hårdaste fighten ute
            i samhället för att förhindra diskriminering. De gör ett svårt
            och jättebra jobb.
          </note>
          <note n="4c3c96c8">
            Därför känns det litet orättvist att peka ut en grupp som faktiskt
            försöker och anstränger sig. Arbetsförmedlarna möter både arbetsgivare
            och arbetskamrater som inte släpper fram kompisar bara för att
            dessa har ett annat namn.
          </note>
          <note n="d1746037">
            Jag skall svara på hur jag ser på frågan om reducerad order.
            Jag har resonerat rätt mycket med arbetsförmedlingen om det. Arbetsförmedlingens
            bekymmer är ju att få in tillräckligt många jobb som kan förmedlas
            via arbetsförmedlingen. De starka i samhället går väldigt sällan
            via arbetsförmedlingen. Arbetsgivare som har en väl upparbetad
            personalorganisation, ett brett kontaktnät och ett stort nätverk
            använder inte heller arbetsförmedlingen. Starka arbetslösa behöver
            inte arbetsförmedlingen i samma utsträckning som de svaga. De
            arbetsgivare som är välorganiserade klarar sig också utan arbetsförmedlingen
            på ett helt annat sätt än svaga arbetsgivare.
          </note>
          <note n="85f9cc25">
            För att arbetsförmedlingen skall kunna göra sitt jobb och se
            till att den långtidsarbetslöse invandraren, den äldre eller den
            unge som har svårt att komma ut på arbetsmarknaden kommer ut måste
            man också fånga in så många jobb som möjligt och verkligen kunna
            vara med i en urvalsprocess så lång tid som möjligt. Det är av
            den anledningen som man använder sig av ett system där man hjälper
            arbetsgivaren att ta fram lämpliga namn.
          </note>
          <note n="4b880e50">
            När man tar på sig den rollen får man samtidigt ett väldigt stort
            ansvar när det gäller att verkligen jobba för de grupper som har
            det besvärligast på arbetsmarknaden, bl.a. invandrarna. Jag skulle
            med den kunskap jag har i dag vilja säga att om arbetsförmedlingarna
            drog sig ur denna arbetsmetod, är jag rädd för att de som är svagast
            på arbetsmarknaden skulle förlora mest.
          </note>
          <note n="d568ddeb">
            Jag vill sammanfattningsvis uttala ett mycket starkt stöd för
            arbetsförmedlarna. De har en mycket svår uppgift just i den här
            situationen. Samtidigt visar denna artikel på klara övertramp.
            Länsarbetsdirektörerna och AMS ledning tog tag i detta två dagar
            efteråt. Jag träffade samtliga länsarbetsdirektörer och hela AMS
            ledning för att diskutera igenom detta.
          </note>
          <note n="20453d98">
            Att den här diskussionen över huvud taget uppstår, och det kanske
            är det viktigaste i detta resonemang, är ju faktiskt ett resultat
            av att arbetsgivare och arbetskamrater diskriminerar.
          </note>
          <note n="cdc14b2b">
            Därför har jag och invandrarministern haft överläggningar med
            arbetsmarknadens parter för att tillsammans med dem diskutera
            på vilket sätt vi kan öka aktiviteten. Det gäller att få både
            arbetsgivare och arbetskamrater mer engagerade för att hjälpa
            arbetsförmedlarna att ge dem som har det svårt på arbetsmarknaden
            en chans att komma ut. Det tycker jag är det viktigaste och på
            det sättet vill jag svara.
          </note>
          <note n="20f06dc9">
            Anf. 21 HANS ANDERSSON (v)
          </note>
          <note n="1c22c6b0">
            Fru talman! Jag vill först säga att jag är tacksam för den del
            av svaret som handlar om att man skall se över lagen om etnisk
            diskriminering. Jag kämpade i debatten för att vi skulle skärpa
            den redan när den togs. Därefter har vi tre gånger lagt fram motioner
            som påtalar detta problem. Nu tror jag faktiskt att regeringen
            kommer att lyssna. Jag är mycket tacksam för det.
          </note>
          <note n="90730b43">
            Jag är också tacksam för det muntliga svaret nu.
          </note>
          <note n="59c92274">
            Det tog ju faktiskt upp dessa svåra problem. Jag delar uppfattningen
            att vi inte i första hand skall skjuta på budbäraren. Vi skall
            inte skjuta på arbetsförmedlarna, som ju har en mycket svår roll.
            Det är utgångspunkten för interpellationen. Om det förekommer
            diskriminering - och det gör det! - så är det primärt från arbetsgivarsidan.
            Men jag menar att arbetsförmedlaren hamnar i en svår situation
            när han skall tillgodose arbetsgivaren och tillfredsställa kraven,
            men samtidigt inte får bryta mot lagen eller förfördela den sökande.
          </note>
          <note n="39381645">
            Det är utgångspunkten.
          </note>
          <note n="f9160b75">
            Detta är, som Anders Sundström säger, ett problem. Jag vill inte
            heller förbjuda reducerad order. Jag tror att det är nödvändigt
            att ha en långsiktig kontaktverksamhet mot företagen. Det är inte
            möjligt att i alla sammanhang ha det så att hundratals personer
            bara rusar in. Då blir det nästan omöjligt med ett rekryteringsförfarande.
          </note>
          <note n="93cd4399">
            Arbetsförmedlingen kan ha rollen att se till att få rätt person,
            jag höll på att säga rätt kvinna, på rätt plats - och rätt invandrare
            på rätt plats - genom att utnyttja de kunskaper man har. Men det
            finns en stor fara, och det är en delikat uppgift. Stora krav
            på kunskap, integritet osv. ställs.
          </note>
          <note n="e3f04491">
            Nu hände ju ändå detta i någon mening, även om det var ett fejkat
            exempel. Jag har pratat med några som blev utsatta för detta,
            och jag håller med om att det inte var alldeles justa metoder
            från Svenska Dagbladets sida. Journalister brukar inte alltid
            vara alldeles justa, det vet både Anders Sundström och jag. Vi
            har blivit hårt utsatta.
          </note>
          <note n="24fbdfdb">
            Detta inträffade dock, och jag tror inte att det var en tillfällighet.
            Det tycker jag visar att Anders Sundström, Göte Bernhardsson och
            länsarbetsdirektörerna måste skärpa riktlinjerna. Man måste medvetandegöra
            alla som är indragna i denna process om den oerhörda risken att
            den statliga parten faktiskt spelar med i ett diskrimineringsförfarande
            just för att man vill ge en så god service som man någonsin kan.
          </note>
          <note n="a8b57fb8">
            Jag tror att det är alldeles riktigt att dra in parterna. Frågan
            kommer aldrig att lösas slutgiltigt genom lagstiftning eller administration,
            utan genom ett solidariskt och klokt beteende från alla som är
            inblandade i processen. Därför är det mycket viktigt att detta
            diskuteras, och diskuteras öppet. Men det hindrar inte att ansvariga
            politiker och generaldirektörer måste inskärpa betydelsen av att
            detta är helt oacceptabelt och av att man, i den mån det finns
            problem, måste lösa dessa.
          </note>
          <note n="da38262b">
            Anf. 22 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="38524770">
            Fru talman! Jag vill kort bara säga att jag kan hålla med om
            det sista som Hans Andersson sade. Det är viktigt att vi som har
            ansvaret, jag som minister, länsarbetsdirektörerna och AMS generaldirektör,
            är väldigt tydliga ut mot organisationen om vilka regler som skall
            gälla.
          </note>
          <note n="5bb948e5">
            Riktlinjerna är faktiskt väldigt tydliga, det är inte där problemet
            ligger. Riktlinjerna är tydliga, men det behövs mer av samtal
            och dialog, just för att man sitter i denna svängdörr som är så
            besvärlig. Jag tycker att Hans Andersson beskrev detta på ett
            utförligt sätt. Detta var anledningen till att jag, när artikeln
            kom, samma vecka träffade samtliga länsarbetsdirektörer och även
            AMS-ledningen. Vi ägnade en lång diskussion åt detta, och länsarbetsdirektörerna
            fick tydliga uppdrag om att åka hem och diskutera detta med sin
            personal. Så vi håller hela tiden denna fråga aktuell.
          </note>
          <note n="ae33eef3">
            Anf. 23 HANS ANDERSSON (v)
          </note>
          <note n="e78b3a78">
            Fru talman! Det är riktigt. Men i interpellationssvaret säger
            Anders Sundström att det räcker med de riktlinjer som finns. Jag
            citerar ur interpellationssvaret: "Fler invandrare och handikappade
            till arbete och åtgärd". Det tolkas som att invandrarna skall
            ha en större andel av åtgärderna än vad deras andel av arbetslösheten
            är.
          </note>
          <note n="670bc52c">
            Men jag menar att just de metoder man använder, exempelvis reducerad
            order och den höga grad av kundanpassning som sker i verket, ställer
            krav på arbetsförmedlaren som gör att han faktiskt riskerar att
            diskriminera invandrare. Han riskerar på samma sätt att diskriminera
            handikappade, äldre och småbarnsmammor.
          </note>
          <note n="1c835258">
            Då tycker jag, och det är det jag menar med riktlinjer, att man
            kanske inte bara skulle notera detta, för det förutsätter jag
            som jag sade i interpellationen att man gör. Jag förutsätter att
            arbetsmarknadsministern också har sagt att detta, om Svenska Dagbladets
            uppgifter är riktiga, är fullständigt oacceptabelt. Jag förutsätter
            också att generaldirektören och alla länsarbetsdirektörer har
            sagt detsamma.
          </note>
          <note n="c5cca91d">
            Men om man säger sådana starka saker, då måste man ju omedelbart
            fundera över hur det kan komma sig att detta hände. Jag tror att
            det beror på precis den omständighet som jag har lyft fram. Jag
            tror faktiskt att pedagogiken, från politiskt håll eller från
            generaldirektörens och länsarbetsdirektörernas sida, inte har
            varit tillräcklig. Man har inte problematiserat situationen tillräckligt.
            Man har inte klarat att gå balansgången mellan att både ge god
            service till arbetsgivarna och upprätthålla vad vi politiker kräver:
            En jämlik behandling av alla som söker arbetsförmedlingens tjänster.
          </note>
          <note n="cc6ac9a1">
            Därför är jag litet besviken på att arbetsmarknadsministern säger
            att det inte finns någonting mer att göra vad gäller riktlinjerna.
            Jag tycker att exemplet visar att det finns det. Jag tycker också
            att Anders
          </note>
          <note n="d339ff6f">
            Sundströms svar när han funderat igenom min interpellation, andas
            en förståelse för att detta faktiskt inte är så lätt. Det är väldig
            svårt. Låt oss då ge arbetsförmedlarna en hjälp på vägen för att
            klara den svåra balansgången.
          </note>
          <note n="6857e80e">
            Anf. 24 Arbetsmarknadsminister ANDERS
          </note>
          <note n="967258a3">
            SUNDSTRÖM (s)
          </note>
          <note n="3efbd9b7">
            Fru talman! Jag hör till dem som inte tror att man styr speciellt
            framgångsrikt med riktlinjer och regler.
          </note>
          <note n="c6fca062">
            Jag tror alltså inte att Arbetsmarknadsverket fungerar bättre
            om vi gör regelverket litet tjockare. Däremot måste vi reagera
            på saker som är fel. Vi måste också reagera - och agera - när
            vi vill ha en förändring till stånd.
          </note>
          <note n="8bf22945">
            I just det här fallet är det, precis som Hans Andersson säger,
            ingen tvekan om att när detta kan inträffa, är det ett utslag
            för att samtalet inne i organisationen inte har förts tillräckligt
            djupt och tillräckligt länge. Detta löser man inte med riktlinjer
            från riksdagen eller från regeringen, utan genom att säga att
            nu sätter vi oss ned och resonerar om detta och pratar igenom
            det.
          </note>
          <note n="ce013d1f">
            Det gäller att organisationen klarar den mycket svåra rollen
            att samtidigt vara så attraktiv att man faktiskt får tag på de
            lediga jobben och se till att de hårdast utsatta får möjlighet
            att komma till arbetsgivaren för att göra en anställningsintervju.
            Ändå får man inte komma i en sådan situation att man medverkar
            till diskriminering. Det är en mycket svår avvägning, en mycket
            svår uppgift.
          </note>
          <note n="02b293c7">
            Det samtalet tycker jag att jag mycket handfast tog tag i direkt
            när situationen uppstod. Jag tycker också att länsarbetsdirektörerna
            och AMS generaldirektör gjorde detta. Därutöver kom vi i det samtalet
            överens om att det krävs mer av mig och över huvud taget av oss
            politiker. Framför allt krävs det samtal med arbetsmarknadens
            parter. Att detta över huvud taget uppstår är ju ett resultat
            av faktisk diskriminering ute på arbetsplatserna. Annars skulle
            aldrig denna fråga komma till Arbetsförmedlingen. Därför tyckte
            vi, Leif
          </note>
          <note n="688d0ad0">
            Blomberg och jag, att det var angeläget att vi satte oss ned
            och resonerade med parterna för att försöka få dem till ett litet
            större tänkande på det här området.
          </note>
          <note n="6b9d9d52">
            Överläggningen var härmed avslutad.
          </note>
          <note n="962278ad">
            8 § Svar på interpellation 1995/96:68 om asyl för fackliga företrädare
          </note>
          <note n="df9510ea">
            Anf. 25 Statsrådet LEIF BLOMBERG (s)
          </note>
          <note n="414e4baf">
            Fru talman! Peter Eriksson har frågat mig om jag avser att vidta
            några åtgärder för att hjälpa förföljda fackliga företrädare så
            att dessa kommer förbi det moment 22 som, enligt Peter Eriksson,
            medför att inte ens förföljelse, mord, tortyr och fängelse för
            fackliga kämpar accepteras som godtagbara skäl för att få asyl
            i Sverige. Peter Eriksson har i sin fråga hänvisat till ett enskilt
            fall som rör en peruansk asylsökande.
          </note>
          <note n="acde3662">
            Det enskilda ärendet kan jag naturligtvis inte kommentera. Ärendet
            handläggs för närvarande av
          </note>
          <note n="aa63f6aa">
            Utlänningsnämnden.
          </note>
          <note n="5bfc84ac">
            Enligt 1951 års konvention om flyktingars rättsliga ställning
            skall som flykting anses en person som befinner sig utanför det
            land han är medborgare i därför att han känner välgrundad fruktan
            för förföljelse på grund av ras, nationalitet, tillhörighet till
            viss samhällsgrupp, religiös eller politisk uppfattning.
          </note>
          <note n="3826b20f">
            Detta innebär att om en asylsökande vid ett återsändande riskerar
            att mördas eller utsättas för tortyr eller fängelsestraff på grund
            av att han tillhör någon av de nyss nämnda grupperna skall detta
            anses som förföljelse och utgöra en grund för att bevilja flyktingstatus.
          </note>
          <note n="c7976284">
            Men det är naturligtvis så att inte varje slag av frihetsberövande
            som en asylsökande utsatts för i det land han är medborgare i
            innebär förföljelse som ger rätt till flyktingskap.
          </note>
          <note n="e67055d8">
            I Flyktingskonventionen och i svensk lagstiftning finns alltså
            vissa s.k. särskilda grunder för förföljelse.
          </note>
          <note n="92feec7b">
            Hit hör bl.a. tillhörighet till viss samhällsgrupp. Ett fackligt
            medlemskap skall hänföras till kategorin tillhörighet till viss
            samhällsgrupp och kan därför grundlägga flyktingskap. I praktiken
            krävs oftast skäl utöver det rena medlemskapet för att förföljelse
            skall anses föreligga.
          </note>
          <note n="6ae5e35e">
            Enligt svensk praxis kan förföljelse ha sin grund i den asylsökandes
            medlemskap i en fackförening och medföra att flyktingskap beviljas.
            Det är alltid en fråga om en samlad bedömning av de skäl som anförts
            i det enskilda fallet, dvs. mot bakgrund av sökandens egen berättelse
            och vad som är känt om förhållandena i det land som sökanden kommer
            från.
          </note>
          <note n="11c56767">
            Till slut vill jag också påpeka att fackliga företrädare i många
            länder utsätts för förföljelse från statsmaktens sida. I en del
            fall utgår förföljelsen från s.k.
          </note>
          <note n="dd9cc8aa">
            tredje part, dvs. enskilda eller grupper inom ett land.
          </note>
          <note n="f3502740">
            För att flyktingskäl skall föreligga enligt Flyktingkonventionen
            krävs i svensk praxis att förföljelsen, som utgår från tredje
            part, är uppmuntrad eller tillåten av staten eller att staten
            saknar förmåga att bereda skydd.
          </note>
          <note n="205d2c8c">
            Som exempel kan nämnas den förföljelse som ryska judar utsatts
            för i Ryssland och som i många fall har ansetts utgöra grund för
            att bevilja flyktingskap. I
          </note>
          <note n="45023811">
            Sverige har vi en mer generös praxis än flertalet EU-
          </note>
          <note n="1a4f1f31">
            länder när det gäller tillämpning av begreppet förföljelse av
            tredje part. Svensk praxis är i linje med
          </note>
          <note n="0317f3ff">
            UNHCR:s rekommendationer.
          </note>
          <note n="b70d0d22">
            Jag vill åter understryka att det är Invandrarverket och Utlänningsnämnden
            som har att tillämpa utlänningslagen och utveckla praxis. Endast
            i de ärenden som överlämnas från myndigheterna till regeringen
            för vägledning kan regeringen fatta beslut som är praxisbildande.
            Nu gällande lagstiftning och praxis på detta område är tillfredsställande,
            och jag avser därför inte att vidta några åtgärder med anledning
            av Peter
          </note>
          <note n="21d7f9ce">
            Erikssons fråga.
          </note>
          <note n="87f3d554">
            Anf. 26 PETER ERIKSSON (mp)
          </note>
          <note n="c1687a83">
            Fru talman! Peru är ett land för vilket omfattande dokumentation
            från bl.a. internationell fackföreningsrörelse visar på grava
            kränkningar av mänskliga rättigheter. Bl.a. har de fackliga rättigheterna
            beskurits och fackliga ledare regelbundet försvunnit eller påträffats
            mördade.
          </note>
          <note n="e3765f11">
            Jag har tagit upp en fråga direkt från verkligheten.
          </note>
          <note n="0056f94e">
            Det pågår en facklig kamp i Peru som slutar med en påtvingad
            flykt till Sverige, men svenska myndigheter skapar ett moment
            22 som omöjliggör asyl i Sverige, oavsett hur goda skälen kan
            vara.
          </note>
          <note n="7d599f98">
            I Sverige säger Invandrarverket att man inte tror på Diaz Janos.
            De tror t.ex. inte på att arresteringsorder utfärdats på honom,
            eftersom han saknar dokumentation över det. Men när Diaz till
            sist, genom kontakter, lyckas få fram just dokumenten kring sin
            egen arresteringsorder, säger Invandrarverket att det inte går
            att erhålla sådana handlingar i Peru.
          </note>
          <note n="e6f86216">
            Den här typen av moment 22, som helt enkelt omöjliggör för sådana
            här flyktingar att över huvud taget ha en chans att stanna i Sverige,
            oavsett vilka skäl de har, är det som jag tycker man som ansvarig
            minister måste reagera på och försöka åtgärda på något sätt.
          </note>
          <note n="68dbbf33">
            Det här är inte ett isolerat exempel. Det finns många liknande
            exempel, både från Peru och från andra länder med liknande problem.
            Det är inte heller ett isolerat exempel för Sverige och svenska
            myndigheter. Jag uppfattar att svenska invandrarmyndigheter i
            dag steg för steg genomför en förändring av praxis för att täppa
            till de sista möjligheterna för politiska flyktingar att få asyl
            i Sverige.
          </note>
          <note n="d7ad7d0d">
            Jag tycker att vi ser en hårdnande praxis. Ganska länge har vi
            sett den här processen. Men det har gått snabbare och blivit värre
            sedan Leif Blomberg blev ansvarigt statsråd. Det är tydligt att
            min fråga om vad statsrådet är beredd att göra helt faller till
            marken.
          </note>
          <note n="c9fe32d4">
            Statsrådet tycks inte vara beredd att göra något för att hjälpa
            någon.
          </note>
          <note n="0fbe2b6b">
            Det här blir därför ännu ett bevis på att Leif
          </note>
          <note n="080d785f">
            Blomberg driver en hjärtlös flyktingpolitik. Myndigheterna och
            regeringen bygger en järnring runt Sverige, och det är väldigt
            otäckt, tycker jag. Det är sorgligt att som i det här fallet höra
            en f.d. fackledare svika sina kolleger så totalt.
          </note>
          <note n="c9abffde">
            Statsrådet säger i slutet av sitt svar: "Nu gällande lagstiftning
            och praxis på detta område är tillfredsställande, och jag avser
            därför inte att vidta några åtgärder med anledning av Peter Erikssons
            fråga." Är det verkligen tillfredsställande att flyktingar kommer
            till
          </note>
          <note n="b1e7db7a">
            Sverige, blir ombedda att ta fram dokumentation och när de gör
            det svarar Invandrarverket att det är omöjligt att ta fram sådan
            dokumentation.
          </note>
          <note n="4f3d9fbf">
            Ser inte statsrådet att han håller på att underblåsa och skapa
            ett samhälle med hat och motsättningar, ett samhälle som blir
            hårt och omänskligt att leva i?
          </note>
          <note n="ac43acff">
            Anf. 27 Statsrådet LEIF BLOMBERG (s)
          </note>
          <note n="50599b1e">
            Fru talman! Jag bara noterar att Peter Eriksson staplar känslomässiga
            argument på varandra. Den typen av debatt är ju inte möjlig att
            föra. Hjärtlös, järnring, underblåsa hårt och omänskligt säger
            ingenting. Det skulle vara bättre om Peter Eriksson i varje fall
            försökte konkretisera sin dialog. Då kan vi prata om det som faktiskt
            är, så att vi får någon konstruktivitet i den här dialogen i syfte
            att göra någonting bättre, i den mån man vill kunna göra det.
          </note>
          <note n="b3a58780">
            Jag vill gärna tillbakavisa ett påstående, nämligen det om en
            hårdnande praxis. Det finns ingen sådan hårdnande praxis i svensk
            flyktingpolitik. Regeringen har heller inte intagit en sådan ställning
            att vi har skärpt praxis i dessa avseenden. Det har inte heller
            skett några sådana förändringar i lagstiftningen. Det är mycket
            viktigt att vi kommer ihåg det.
          </note>
          <note n="5fd77c8f">
            Det kommer faktiskt för närvarande - med tanke på det här resonemanget
            om hårt och omänskligt, en järnring osv. - 700 personer varje
            månad till Sverige och söker asyl i vårt land. Det är ungefär
            som det var tidigare, under 80-talet. Det är alltså en ganska
            normal situation.
          </note>
          <note n="4f1fac61">
            Den onormala situationen har vi haft sedan kriget bröt ut i det
            forna Jugoslavien. Då fick vi en omöjlig situation både för människorna
            där och för myndighetsnivåerna här när det gällde att hantera
            de här frågorna. Det kom alltså 60 000 bosnier på mycket kort
            tid. Dessutom kom det väldigt många kosovoalbaner till Sverige.
            Det var en mycket ovanlig situation för oss. Den var naturligtvis
            förklarlig i och med att situationen var som den var i det forna
            Jugoslavien.
          </note>
          <note n="1d1b330e">
            Jag säger ingenting om det. Men det var den faktiska situationen.
          </note>
          <note n="da27e49e">
            Att säga att vi skulle vara hjärtlösa och slå en järnring kring
            oss tycker jag inte är någon argumenation som leder särskilt långt
            i denna debatt. Jag vill erinra om att under 1990-talet fram till
            i dag har
          </note>
          <note n="9312a2a7">
            230 000-240 000 människor fått uppehållstillstånd i
          </note>
          <note n="a77e05c9">
            Sverige och 80 000 har avvisats. Detta visar att Sverige tar
            emot fler flyktingar per capita än något annat land.
          </note>
          <note n="e983247a">
            I Sverige har vi en flyktingkvot på drygt 1 800
          </note>
          <note n="d7d24768">
            personer per år. För det nuvarande budgetåret, som löper på ett
            och ett halvt år, är kvoten drygt 2 700.
          </note>
          <note n="9467367f">
            Denna kvot är högre än de andra europeiska ländernas sammanlagda
            flyktingkvoter. Det är väldigt viktigt att komma ihåg detta. Man
            kan tala om hjärtlöshet och hårdnande politik osv., men det är
            inte överensstämmande med verkligheten.
          </note>
          <note n="2ef80982">
            Anf. 28 PETER ERIKSSON (mp)
          </note>
          <note n="238b3cab">
            Fru talman! Leif Blomberg tar upp siffror om hur många människor
            som kommer hit till Sverige. Siffrorna stämmer nog med det antal
            människor som kommer hit. Men skillnaden är att betydligt färre
            får asyl i dag jämfört med tidigare. Det är en mycket lägre procentsats
            människor som får asyl i dag än som fick det på 1980-talet t.ex.
          </note>
          <note n="935330dd">
            Jag håller med om att konflikten i Jugoslavien innebar ett speciellt
            fall under de aktuella åren. Men nu är vi tillbaka i en mer normal
            och rimlig situation än tidigare. Världen i övrigt har inte förbättrats
            i någon större utsträckning, utan politiken i Sverige har försämrats.
            Det är därför Sverige inte längre tar emot flyktingar, även om
            dessa har bra skäl. Det är därför den socialdemokratiska regeringen
            och Leif Blomberg driver en politik som jag känner mig väldigt
            främmande inför, och som är mycket hårdare i dag än vad den har
            varit tidigare.
          </note>
          <note n="54bac7ce">
            Jag har inte varit särskilt lycklig över den tidigare borgerliga
            regeringens flyktingpolitik, och inte heller över den socialdemokratiska
            som föregick denna. Det har trots allt funnits en viss humanitet
            och medmänsklighet. Jag tycker att regeringen och även myndigheterna
            i dag går betydligt längre. Detta är viktigt - såväl myndigheterna
            som politiken har förändrats.
          </note>
          <note n="576d5115">
            Problemet för oss som riksdagsledamöter är att detta kan ske
            utan att vi inför några förändringar i lagstiftningen. Jag håller
            med Leif Blomberg om att det inte har skett några förändringar
            i lagstiftningen.
          </note>
          <note n="29633c70">
            Men ändå sker denna förändring av politiken, ändå hårdnar praxis
            från myndigheterna och ändå är regeringens praxisbildande beslut
            hårdare än tidigare.
          </note>
          <note n="37f0e05b">
            Jag tycker att detta är mycket märkligt. Det sätter ett frågetecken
            för riksdagens roll och för demokratins möjligheter över huvud
            taget när det kan gå till på det här sättet - att man helt vänder
            uppochned på en politik utan att det har fattats något som helst
            beslut om detta i Sveriges riksdag.
          </note>
          <note n="0f41d62e">
            Anf. 29 Statsrådet LEIF BLOMBERG (s)
          </note>
          <note n="63b2a586">
            Fru talman! Återigen - det är väldigt svårt att föra en debatt
            med Peter Eriksson. Han pratar om att man helt vänder uppochned
            på politiken utan att riksdagen har fått säga sitt. Det finns
            inte någon uppochnedvändning av politiken, och alltså ingen anledning
            till att riksdagen skall säga sitt.
          </note>
          <note n="ec24f923">
            Dessutom har Miljöpartiet varit med i den Flyktingpolitiska kommittén
            och där haft synpunkter på politiken. En proposition med en rad
            förändringar kommer att föreläggas riksdagen. Dessa förändringar
            syftar till att få en bättre och tydligare lagstiftning med klarare
            regler för såväl Sverige som för dem som söker asyl. Miljöpartiet
            har haft vissa synpunkter på detaljer i sammanhanget, men jag
            vill påstå att man i stora drag är ganska överens om helheten,
            trots att det kan finnas olika uppfattningar om detaljer.
          </note>
          <note n="b58d8cdd">
            Det finns inget annat sätt att överföra debatten till denna lagstiftande
            församling än genom att förelägga riksdagen propositioner, och
            sedan förändra det vi möjligen tycker är fel. Denna proposition
            och denna debatt kommer. Det finns ingen helomvändning av denna
            politik, och det har därför inte heller funnits någon anledning
            att föra någon debatt om detta i riksdagen. Det är gripet ur luften.
          </note>
          <note n="eb197bab">
            Anf. 30 PETER ERIKSSON (mp)
          </note>
          <note n="d4d1ee09">
            Fru talman! Miljöpartiet har kommit med viktiga invändningar
            i den Flyktingpolitiska kommittén - lika viktiga som dem vi hade
            när beslut fattades om att ändra ett ord från "bör" till "skall"
            i den svenska lagstiftningen. Då reservade sig Miljöpartiet.
          </note>
          <note n="347e8623">
            I dag, några år senare, säger Leif Blomberg att riksdagen var
            enig i ett beslut som nu helt plötsligt betyder att svenska myndigheter
            och regeringen bidrar till att skapa ett angiverisamhälle i Sverige.
            Sådana här små ord kan ha stor betydelse. Jag menar att även de
            invändningar Miljöpartiet i dag har i flyktingkommittén har stor
            betydelse. Jag tycker att det är märkligt att Leif Blomberg i
            så hög grad förringar politikens skillnader.
          </note>
          <note n="1e9ed42f">
            För att återvända till interpellationens innehåll vill jag återigen
            ställa en fråga till Leif Blomberg. Människor som jobbar aktivt
            i facklig kamp och råkar ut för förföljelse i sitt eget land,
            Peru, hamnar i Sverige. Här kräver svenska myndigheter att de
            skall dokumentera att de är förföljda. När de sedan tar fram dokumentationen
            får de svaret att det inte går att få fram sådan dokumentation.
          </note>
          <note n="24f4cea8">
            Är det inte rimligt att som ansvarig politiker tala om att det
            krävs åtgärder för att det inte skall gå till på det här sättet?
            Om fackliga kämpar runt om i världen blir förföljda måste det
            vara möjligt att få politisk asyl någonstans. Eller skall de inte
            ha någon möjlighet att överleva?
          </note>
          <note n="3cbb8b7a">
            Anf. 31 Statsrådet LEIF BLOMBERG (s)
          </note>
          <note n="4de99bd2">
            Fru talman! Jag besvarade frågan alldeles nyss, men jag kan göra
            det igen, eftersom Peter Eriksson uppenbarligen hör dåligt.
          </note>
          <note n="723590c1">
            Om en asylsökande vid ett återsändande riskerar att mördas, utsättas
            för tortyr eller fängelsestraff på grund av att han tillhör någon
            av de nyss nämnda grupperna skall detta anses som förföljelse
            och utgöra en grund för att bevilja flyktingstatus.
          </note>
          <note n="0441d0be">
            Om man uppfyller dessa villkor får man asyl i
          </note>
          <note n="380c509d">
            Sverige. Den lagstiftningen och lagregeln är knallklar.
          </note>
          <note n="976189a2">
            Man behöver inte på något sätt tvivla på detta. Sedan kan man
            naturligtvis bedöma de enskilda fallen, och detta görs i de fall
            man har att pröva. Varenda person och deras skäl prövas. Sedan
            befinns personerna endera uppfylla dessa villkor eller inte. Jag
            kan inte gå in och bedöma det enskilda fall som Peter Eriksson
            vid olika tillfällen har tagit upp i riksdagen.
          </note>
          <note n="6b9d9d52">
            Överläggningen var härmed avslutad.
          </note>
          <note n="53e99bbe">
            9 § Svar på interpellation 1995/96:71 om återkallelse av uppehållstillstånd
          </note>
          <note n="149160cf">
            Anf. 32 Statsrådet LEIF BLOMBERG (s)
          </note>
          <note n="8fed2544">
            Fru talman! Gudrun Lindvall har i en interpellation ställt frågor
            till mig med anledning av att Invandrarverket återkallar permanenta
            uppehållstillstånd. Jag utgår ifrån att Gudrun Lindvall syftar
            på återkallelser som sker till följd av att någon lämnat oriktiga
            uppgifter om sin identitet.
          </note>
          <note n="7099d951">
            Gudrun Lindvall har frågat mig om jag avser att stoppa den hetsjakt
            på människor som Invandrarverket nu bedriver, och låta dem som
            en gång beviljats uppehållstillstånd få behålla dessa. Gudrun
            Lindvall har även hänvisat till ett enskilt ärende.
          </note>
          <note n="5b28c7b9">
            För det första vill jag säga att ordet "hetsjakt" får stå för
            Gudrun Lindvall. För det andra vill jag göra klart för alla att
            jag inte får lägga mig i Invandrarverkets handläggning av enskilda
            ärenden. Jag vill dock göra några klarlägganden.
          </note>
          <note n="8d354667">
            I massmedierna har det kommit att framstå som om Invandrarverket
            inlett en urskillningslös klappjakt på dem som beviljats uppehållstillstånd
            under och efter 1989. Så är självklart inte fallet. Invandrarverket
            granskar, och har alltid granskat, ärenden där det just i det
            enskilda fallet finns anledning att misstänka att personen i fråga
            lämnat oriktiga uppgifter om identiteten.
          </note>
          <note n="e1a1e782">
            Sådana misstankar kan väckas av olika anledningar. Det förekommer
            t.ex. att anhöriga ansöker om visering eller om uppehållstillstånd
            på grund av anknytning och i sin ansökan uppger att den person
            som har uppehållstillstånd i Sverige heter någonting annat än
            vad personen själv har uppgivit. Det förekommer också att det
            i samband med den utredning som görs när någon ansöker om svenskt
            medborgarskap uppdagas att han tidigare har lämnat felaktiga uppgifter
            om sin identitet - för att någon skall upptas som svensk medborgare
            krävs nämligen bl.a. att identiteten är styrkt. Misstankar kan
            också uppkomma genom att
          </note>
          <note n="66aeec90">
            Invandrarverket tipsas om att en viss person uppgett fel identitet
            i samband med sin asylansökan.
          </note>
          <note n="5f7f61f1">
            Man kan naturligtvis diskutera det lämpliga i att återkalla permanenta
            uppehållstillstånd. Inför antagandet av den nuvarande utlänningslagen,
            som är från
          </note>
          <note n="82204180">
            1989, beslutade riksdagen att skärpa just den bestämmelse som
            reglerar återkallelse på grund av att någon lämnat oriktiga uppgifter
            om sin identitet.
          </note>
          <note n="7923a124">
            I den tidigare utlänningslagen sades det att uppehållstillstånd
            får återkallas i dessa situationer, men enligt den nya lydelsen
            skall Invandrarverket återkalla uppehållstillståndet om det står
            klart att utlänningen lämnat oriktiga uppgifter om sin identitet.
            Bestämmelsen är alltså tvingande, och den innebär följande:
          </note>
          <note n="08e5733f">
            Om personen i fråga skulle ha fått uppehållstillstånd även om
            han uppgivit sin rätta identitet får tillståndet inte återkallas.
            Det måste alltså stå klart att den oriktiga uppgiften har inverkat
            på tillståndsbeslutet. Dessutom kan det aldrig bli fråga om att
            återkalla ett uppehållstillstånd om det vid en prövning i dag,
            under den rätta identiteten, framkommer att personen är i behov
            av skydd här. Slutligen kan starka humanitära skäl innebära att
            ett tillstånd inte återkallas.
          </note>
          <note n="98b9c9cc">
            Jag hoppas nu att jag har varit tydlig på dessa punkter, nämligen
            att det görs en ordentlig och individuell prövning i dessa återkallelseärenden.
            För det första skall alltså den felaktiga uppgiften ha haft betydelse
            för att uppehållstillståndet en gång gavs, för det andra görs
            en prövning av skyddsbehovet under personens rätta identitet,
            och för det tredje får uppehållstillståndet inte återkallas om
            starka humanitära skäl talar emot.
          </note>
          <note n="8c26151b">
            Jag är väl medveten om att det är ett stort ingrepp att återkalla
            ett permanent uppehållstillstånd, och jag vill därför återigen
            understryka att frågan om återkallelse endast tas upp om det i
            det enskilda fallet finns en misstanke om att oriktiga uppgifter
            lämnats. Det är alltså inte fråga om någon genomgång av samtliga
          </note>
          <note n="0c7b6722">
            Invandrarverkets ärenden från ett visst år, och det rör sig heller
            inte om att en viss grupp utlänningar granskas.
          </note>
          <note n="f7b2743f">
            Jag ser inte denna bestämmelse som märklig på något sätt. Inom
            andra områden där myndigheter fattar beslut i enskilda ärenden
            finns föreskrifter med liknande innehåll. Jag skulle se det som
            mer anmärkningsvärt om vi inte reagerade mot att personer medvetet
            lämnar oriktiga uppgifter i syfte att erhålla ett uppehållstillstånd
            i Sverige. Tycker Gudrun Lindvall att det vore bättre om vi med
            öppna ögon lät bli att tillämpa återkallelsebestämmelserna, och
            är det i sådana fall vilseledande endast inom detta område som
            vi skall se mellan fingrarna på?
          </note>
          <note n="c03a0ac4">
            Mitt svar på Gudrun Lindvalls fråga, om jag tänker stoppa vad
            hon påstår vara en hetsjakt från Invandrarverkets sida, är följande:
            Jag får inte lägga mig i Invandrarverkets handläggning av enskilda
            ärenden, Invandrarverket har stöd i lagen för att återkalla uppehållstillstånd,
            och jag har fullt förtroende för att Invandrarverket gör de avvägningar
            som skall göras i samband med handläggningen av dessa ärenden.
          </note>
          <note n="f37a91b9">
            Anf. 33 GUDRUN LINDVALL (mp)
          </note>
          <note n="c64bd294">
            Fru talman! Herr minister! Jag ber att få tacka för svaret.
          </note>
          <note n="058404f1">
            Det här är en fråga av principiell betydelse. Det handlar om
            vilket samhälle vi håller på att skapa. Det är precis så som Leif
            Blomberg säger: Invandrarverket kollar inte alla ärenden, utan
            man kollar de ärenden där man har någon som viskar i örat. Vi
            håller på att skapa ett angiverisamhälle, där somliga blir kontrollerade
            och andra inte. Ett sådant samhälle, Leif
          </note>
          <note n="9eb2fb5c">
            Blomberg, ställer jag inte upp på, och det gör inte mitt parti
            heller. Ett sådant samhälle skapar i längden omänsklighet.
          </note>
          <note n="514a253e">
            Jag är, fru talman, mycket medveten om att invandrarministern
            inte kan kommentera enskilda fall.
          </note>
          <note n="af984c56">
            Därför vill jag bara exemplifiera med det fall jag nu kommer
            att berätta om.
          </note>
          <note n="a9f79300">
            Det handlar om en man i Södertälje som heter
          </note>
          <note n="b3a6ecd1">
            Gabi Behan och som nu är inne på sitt tjugofjärde år.
          </note>
          <note n="8d7edbaa">
            Jag hade hoppats att han skulle vara här, men han arbetar, så
            han kan inte vara här. Han kom ensam till
          </note>
          <note n="b3a0306a">
            Sverige som 16-åring. Han är född i Libanon. När han kom hit
            uppgav han att han var född i Libanon. Han fick 1989, precis efter
            den 1 juli, beslut om att han skulle få uppehållstillstånd. Sedan
            dess har han arbetat. Han arbetar i dag också, på Scania. Det
            är antagligen därför han inte kan vara här. Man får nämligen inte
            ledigt för att sitta i riksdagens kammare om man inte är ledamot.
          </note>
          <note n="31f94dcc">
            Det hade varit väldigt bra om han hade varit här, för invandrarpolitik
            handlar i allra högsta grad om enskilda fall. Det handlar om enskilda
            människors liv.
          </note>
          <note n="d33f29c9">
            Det handlar om vad vi gör med enskilda människors liv, och det
            handlar om hur vi använder oss av paragrafer och hur vi därmed
            påverkar enskilda människors liv.
          </note>
          <note n="c8abec4f">
            Gabi Behan har aldrig uppgivit att han har en annan identitet.
            Detta är helt klart. Han har uppgivit helt rätt identitet. Hans
            ärende faller alltså inte alls under den bestämmelse som invandrarministern
            hänvisar till, utan hans ärende faller under 2 kap. 10 §, och
            där står det fortfarande att uppehållstillstånd får återkallas.
            Där står nämligen - hör nu! - att om någon medvetet lämnar en
            uppgift som visar sig inte vara riktig eller en uppgift som skulle
            kunna göra att behandlingen av ärendet skulle ha fått en annan
            vändning, får uppehållstillståndet dras tillbaka.
          </note>
          <note n="88dd39b5">
            Här är det alltså fråga om en värdering. Här är det fråga om
            vilken politik vi skall föra. Här är det möjligt för invandrarministern
            att tala om hur lagen skall tolkas, hur invandrarpolitiken skall
            föras. Här är det alltså inte fråga om en tvingande bestämmelse.
          </note>
          <note n="81219c85">
            Invandrarministern frågar om jag anser att det är riktigt att
            återkalla uppehållstillstånd som gavs 1989.
          </note>
          <note n="4f84fad3">
            Mitt svar är: Nej, jag tycker inte att det är rimligt. Jag tycker
            inte att det är rimligt, jag tycker inte att det är mänskligt,
            och jag skäms faktiskt över att vara svensk och se att invandrarpolitiken
            har blivit så mycket hårdare.
          </note>
          <note n="0537a0b0">
            Jag skulle för min del vilja fråga invandrarministern: Menar
            verkligen invandrarministern att invandrarministern inte har någon
            som helst möjlighet att påverka den inriktning som flyktingpolitiken
            får i
          </note>
          <note n="640e1185">
            Sverige?
          </note>
          <note n="f5d9d4e3">
            Anf. 34 ULLA HOFFMANN (v)
          </note>
          <note n="3d78390e">
            Fru talman! Som så ofta gömmer sig invandrarministern bakom frasen
            "Jag kan inte ta ställning i enskilda fall". Vi har, efter vad
            jag har förstått, möjlighet att ta upp enskilda fall för att belysa
            en princip, och såvitt jag kan se har inte Gudrun Lindvall i sin
            interpellation bett invandrarministern att ta ställning i det
            enskilda fallet. Jag skulle kunna lämna många fler exempel.
          </note>
          <note n="0f865fed">
            Låt oss därför övergå till att diskutera principen, nämligen
            den att Invandrarverket återkallar uppehållstillstånd för människor
            som bott och verkat i
          </note>
          <note n="377f2caf">
            Sverige en längre tid.
          </note>
          <note n="302a2594">
            Enligt gällande lagstiftning skall uppehållstillståndet återkallas
            om det erhållits på medvetet felaktiga uppgifter om identiteten.
            Det som skiljer detta "brott"
          </note>
          <note n="df326bcf">
            från andra brott är att det inte finns någon preskriptionstid.
            Enligt svaret går Invandrarverket sex år tillbaka i tiden, vilket
            innebär att det i många fall handlar om åtta, ibland upp till
            tio års tillbakablick. Varje år skriver jag på heder och samvete
            under uppgifter jag lämnar till skattemyndigheten. Preskriptionstiden
            är i det fallet fem år. För osant intygande och osann försäkran
            är preskriptionstiden två år. Straffen för dessa brott är oftast
            endast böter. Brottet att lämna osanna eller felaktiga uppgifter
            straffas i det ena fallet med avvisning och i det andra med några
            dagsböter. Skillnaden beror på vem man är, om man är svensk eller
            invandrare.
          </note>
          <note n="8c804979">
            En skomakare i Lindesberg kom till Sverige för åtta år sedan
            och har skapat sig en tillvaro i Lindesberg. Han har integrerats
            väl i det svenska samhället och har byggt upp en rörelse, sitt
            skomakeri. Jag skulle vilja göra en jämförelse med en svensk som
            utan byggnadslov bygger ett hus. Det bestraffas med böter, och
            otroligt sällan åläggs någon att riva huset, eftersom rätten tycker
            synd om den som har byggt upp något. Varför är det synd om en
            svensk som har byggt ett hus men inte synd om en invandrare som
            har byggt upp en rörelse? Varför straffas invandraren hårdare
            än svensken?
          </note>
          <note n="f5ce0400">
            Fru talman! I den flyktingpolitiska debatten som riksdagen anordnade
            den 26 januari sade invandrarministern:
          </note>
          <note n="43a1ede3">
            "När riksdagen skärpte lagen och skrev ´skall´
          </note>
          <note n="b2fbf043">
            återkallas i stället för ´får´ återkallas hade Miljöpartiet och
            några andra partier en avvikande uppfattning i utskottsbehandlingen.
            De reservationerna fullföljdes aldrig vid riksdagsbeslutet, vilket
            innebar att man fattade ett enigt riksdagsbeslut.
          </note>
          <note n="24139e16">
            Det är viktigt att peka på det. Skall de inom det här politikområdet
            eller andra försöka komma ifrån ett beslut de själva har varit
            med om att fatta är vi faktiskt på väg att kraftfullt underminera
            demokratin.
          </note>
          <note n="0faf2843">
            Så blir det när man inte är beredd att stå upp för det beslut
            man själv har tyckt vara bra i den här kammaren."
          </note>
          <note n="f761f605">
            Det är hårda ord från en minister.
          </note>
          <note n="08faa571">
            När jag gick tillbaka och kontrollerade vad som sades och gjordes
            vid den debatt som invandrarministern syftade på visade det sig
            att invandrarministern har lämnat oriktiga uppgifter och kommit
            med felaktiga påståenden. Att Vänsterpartiet skulle ha frångått
            våra reservationer är ett grundlöst påstående. Vad invandrarministern
            hade för syfte med att i kammaren lämna felaktiga uppgifter om
            bl.a. Vänsterpartiet vill inte jag spekulera i.
          </note>
          <note n="40881e3f">
            Fru talman! Så till en annan del av interpellationssvaret. Det
            sker inte någon systematisk genomgång av grupper av invandrare,
            säger invandrarministern. En genomgång sker endast om det finns
            en misstanke om att oriktiga uppgifter har lämnats. Invandrarverket
            har i massmedier uttryckt det som att man får allting serverat
            på guldfat.
          </note>
          <note n="9e446a06">
            Att utnyttja och använda sig av anonyma angivelser bäddar för
            ett angiverisystem som inte är förenligt med en demokrati. I stället
            borde Invandrarverket se till att ha så kompetent personal att
            man bara i undantagsfall fattar felaktiga beslut. Om det är så
            att Invandrarverket har för litet att göra - vilket uppenbarligen
            är fallet när antalet asylsökande minskat till 150
          </note>
          <note n="e2a32072">
            i veckan och man vägrar att uppfylla den kvot av flyktingar som
            riksdagen har beslutat om - borde verket ägna sig åt att uppfylla
            barnkonventionens krav om att leta efter föräldrarna till de ensamma
            flyktingbarn som finns i Sverige.
          </note>
          <note n="bf61b283">
            Anf. 35 RAGNHILD POHANKA (mp)
          </note>
          <note n="20214655">
            Fru talman! Ordet permanent betyder för mig för all framtid.
            Visserligen betyder permanent när det gäller håret att håret så
            småningom raknar igen. Men den tillfälliga innebörden av permanent
            vill jag inte använda i fråga om PUT, permanent uppehållstillstånd.
            Endast när det gäller grova våldsbrott eller drogbrott anser jag
            att man kan göra undantag. Logiskt sett betyder det att om flyktingen
            dolt en kriminell identitet anser jag att man kan göra ett undantag.
          </note>
          <note n="9086f65f">
            Då menar jag kriminell enligt svensk beteckning; att flyktingen
            suttit i fängelse i Turkiet eller Irak räknas inte. Det kan också
            uppdagas när man söker svenskt medborgarskap.
          </note>
          <note n="6ac328fe">
            Genom dessa undersökningar - eller klappjakt om man vill uttrycka
            det så - rycker man undan tryggheten för många familjer och enskilda.
          </note>
          <note n="21be833d">
            Allt beror, som många har sagt, på vilket samhälle vi vill ha.
            Vill vi ha ett tryggt samhälle med ömsesidigt förtroende mellan
            invånare och myndigheter, ett samhälle där människor är oskyldiga
            tills motsatsen har bevisats? Eller vill vi ha ett angivar- och
            kontrollsamhälle där grannar, vänner, ja till och med släktingar
            anger varandra när det gäller uppehållstillstånd?
          </note>
          <note n="f6c627db">
            Man berättar vem som bor med vem, vem som arbetar trots sjukpension,
            bostadsbidrag m.m. Är det det senare samhället som vår regering
            vill ha? Jag vill inte tro det. Det samhället vill inte svenska
            folket ha.
          </note>
          <note n="03334a9c">
            Man skall utgå från att människor talar sanning, annars måste
            man överbevisa dem. Principen the benefit of doubt - hellre fria
            än fälla - måste gälla. Det tycker jag är en väldigt fin juridisk
            regel.
          </note>
          <note n="1c583767">
            I sådana här debatter är det väldigt svårt att balansera mellan
            allmänna principer och enskilda fall.
          </note>
          <note n="389ea70b">
            Jag har själv känt att det är svårt ibland. Om man talar om något
            på ett allmänt sätt blir det inte konkret.
          </note>
          <note n="8bb6927e">
            Talar man om ett enskilt fall blir det också svårt.
          </note>
          <note n="22f8e2a2">
            Vi har verkligen en hårdnande invandrar- och flyktingpolitik.
            Det gäller bl.a. visumreglerna. Vi har visum till många fler länder
            i dag.
          </note>
          <note n="02581be1">
            Jag är ändå glad över invandrarministerns glasklara information
            i den tidigare debatten om att man skall få uppehållstillstånd
            om man är förföljd och orolig för ett liv i fängelse eller för
            tortyr. Jag tycker också att det skall vara på det viset. Men
            i dag när den som söker uppehållstillstånd har glasklara sådana
            uppgifter står det ofta i uttalandena från Invandrarverket eller
            Utlänningsnämnden att man är icke trovärdig. Jag återkommer till
            att man skall tro på att människor talar sanning tills motsatsen
            är bevisad. I alla andra fall utom när det gäller flyktingar är
            det domstolars och myndigheters uppgift att bevisa motsatsen.
          </note>
          <note n="2c0546da">
            Det talas mycket om barn i samband med flyktingfrågor. Det tycker
            jag är viktigt. Men jag anser att även vuxna flyktingar är som
            barn. De är fråntagna sina medborgerliga rättigheter tills de
            får asyl. Under den tiden är de faktiskt lika svaga som barn är
            i samhället. De har inte de rättigheter som vuxna har.
          </note>
          <note n="67563c98">
            Jag vill till slut bara fråga: Vilket samhälle tycker invandrarministern
            att vi skall ha i Sverige?
          </note>
          <note n="4bef2cb0">
            Anf. 36 OLA STRÖM (fp)
          </note>
          <note n="6eaeecc2">
            Fru talman! Jag tycker att det är mycket bra att den här interpellationen
            har ställts så att vi får en debatt. Den är viktig, även om det
            är de mindre partierna som faktiskt reagerar på att Sverige har
            en sådan här lagstiftning och att statsråd och regering sänder
            ut sådana här signaler. Det är viktigt att vi ger till känna dessa
            åsikter och skapar en opinion. Det gäller inte bara politiken
            här i kammaren. Förhoppningsvis kan även andra övertygas om det
            felaktiga i lagstiftningen.
          </note>
          <note n="d7318e38">
            Vi kan också visa människor som ställer upp för flyktingar som
            nu riskerar att utvisas, inte bara i Åsele utan även på många
            andra håll i Sverige, att det ändå finns politiker som också reagerar.
          </note>
          <note n="2c77228f">
            I sitt svar på Gudrun Lindvalls interpellation redogör invandrarministern
            för gällande lagstiftning. Det är knappast den som Gudrun Lindvall
            eller vi andra är intresserade av. Den känner vi väl till. Det
            vi är ute efter är vad statsrådet Leif Blomberg själv anser. Är
            lagstiftningen rimlig? Är det ett sådant här regelsystem som skall
            gälla i Sverige i dag? Det är det som är viktigt.
          </note>
          <note n="59e035cf">
            Leif Blomberg har ju lång erfarenhet av arbete inom folkrörelsen,
            socialdemokratin och facket. Där brukar honnörsord som solidaritet
            och empati hyllas.
          </note>
          <note n="a60edc78">
            Jag hörde tidigare i debatten i dag Leif Blomberg säga att det
            här med känslor inte är viktigt i sammanhang.
          </note>
          <note n="ddbbc3c4">
            Men det är det ju faktiskt. Inte minst ett statsråd har inte
            bara till uppgift att föreslå lagändringar, utan han har också
            en opinionsbildande funktion. Leif Blomberg har hamnat helt fel
            när det gäller de här frågorna.
          </note>
          <note n="05292ee5">
            Det sätt på vilket Leif Blomberg har försvarat gällande lagstiftning
            - han har t.o.m. fått brev från människor som hejar på honom i
            Åselefallet - är knappast något att vara stolt över.
          </note>
          <note n="3c838921">
            Vi från Folkpartiet och många andra med oss reagerar på detta.
            Det är inget lätt jobb att vara invandrarminister. Men Leif Blomberg
            kunde åtminstone erkänna att det är svårt att slänga ut människor
            som har rotat sig i Sverige om man har något hjärta i kroppen.
            Vi begär inte så mycket annat. Det kan finnas olika uppfattningar
            om lagstiftning och annat. Det får vi respektera. Men en smula
            empati vore inte så tokigt.
          </note>
          <note n="39020197">
            Flera talare har tagit upp angiveri. Det vore verkligen intressant
            att veta om invandrarministern anser att befrämjande av angiveri
            är en bra utveckling i
          </note>
          <note n="ee3bfd07">
            Sverige. Det hör ju inte alls hemma i vår tradition.
          </note>
          <note n="fbb68782">
            Man undrar naturligtvis också om invandrarministern tycker att
            det är god användning av skattepengar att Invandrarverket använder
            sina resurser till att jaga flyktingar i stället för att förstärka
            sin funktion vid asylsökningstillfället. Jag tror att svenska
            folket tycker att det är slöseri med pengarna.
          </note>
          <note n="d64c6a83">
            Men huvudfrågan i dag måste ändå vara vad som är rimlig tid.
            Är det 8 år, som i det fall som Gudrun
          </note>
          <note n="b3d25889">
            Lindvall tar upp i interpellationen? Är det kanske 18
          </note>
          <note n="fa12e66c">
            år eller 28 år? Något slags rimlig gräns måste det finnas om
            regeringen anser att man kan upphäva permanenta uppehållstillstånd
            och kasta ut människor från Sverige.
          </note>
          <note n="c7f8d62d">
            Anf. 37 GUSTAF VON ESSEN (m)
          </note>
          <note n="e2bf36d4">
            Fru talman! Ibland är det folkpartistiska statsråd som är hjärtlösa.
            Det var det förra mandatperioden.
          </note>
          <note n="d6de5fb1">
            Ibland är det socialdemokratiska statsråd som är hjärtlösa. Det
            här varierar nog inte så mycket över tiden. Det är något som varje
            invandrarminister får stå ut med att bli beskylld för.
          </note>
          <note n="c84d64bf">
            När det gäller frågan om återkallande anser vi från moderaterna
            att man måste försöka att slå fast vissa grundprinciper. Vi måste
            givetvis veta vilka människor som befinner sig i landet. Vi måste
            veta deras identitet. Jag tycker att det är självklart att vi
            måste få klarhet i identitetsfrågorna när så är möjligt. Är det
            uppenbart att man har ljugit om sin identitet när man har fått
            uppehållstillstånd är det väl inte så konstigt att uppehållstillståndet
            faktiskt omprövas, om det visar sig att man inte har skäl att
            få stanna.
          </note>
          <note n="01cdb65d">
            Vad gäller tidsfaktorn är det klart att det inte går att gå hur
            långt tillbaka som helst. Det är också klart att det kanske finns
            en tid som gäller barnfamiljer och en annan tid som gäller enskilda.
            Det håller på att etableras en praxis på Invandrarverket.
          </note>
          <note n="05929647">
            Förra hösten när man gick igenom detta hade man
          </note>
          <note n="e4ec9a36">
            204 återkallandeärenden. Avvisning skedde i 94. Över häften fick
            alltså stanna eftersom det fanns olika skäl, humanitära eller
            andra, som gjorde att man, när man omprövade identiteten och uppehållstillståndet,
            fann att dessa personer ändå skulle få stanna.
          </note>
          <note n="a0b2710d">
            Jag tycker att det är riktigt att Invandrarverket gör dessa omprövningar.
            Då får vi veta vilka som finns här och vad de har för identitet.
            Dessutom är det viktigt att Invandrarverket handlägger detta med
            sans, balans och måtta och väger in olika omständigheter på det
            sätt som nu också uppenbarligen sker.
          </note>
          <note n="aa1c5143">
            Det bedrivs ingen hetsjakt, men det kommer naturligtvis in tips.
            Det skulle vara intressant att höra vad Gudrun Lindvall och ni
            andra som debatterar dessa frågor nu skulle göra om ni fick reda
            på att er granne gravt missbrukar det svenska bidragssystemet.
          </note>
          <note n="3aabc099">
            Tycker ni då att det är rätt att ta kontakt med försäkringskassan
            för att klara ut detta eller inte? Eller låt oss säga att grannen
            som är invandrare uppenbarligen har fått uppehållstillstånd på
            felaktiga grunder och ni har förstått att så är fallet och att
            han har ljugit om sin identitet. Tycker ni att det är bra att
            han får fortsätta att vara granne med er då eller inte? Det är
            möjligt att fru Hoffmann tycker det, men jag tycker att det är
            lämpligt att den personens identitet fastställs och att hans situation
            prövas på nytt utifrån de nya kunskaper som man då har fått om
            hans identitet. Det är en självklarhet för mig.
          </note>
          <note n="3a7dd4ca">
            Jag tror att detta skall handläggas med sunt förnuft, i lugn
            och ro och med balans och måtta. Då tror jag också att man får
            en förståelse för dessa åtgärder.
          </note>
          <note n="17a96161">
            Låt oss också komma ihåg att flykting- och invandringspolitiken
            långsiktigt måste ha en legitimitet hos breda folkgrupper, annars
            kommer den i vanrykte.
          </note>
          <note n="7a2b4cde">
            Anf. 38 Statsrådet LEIF BLOMBERG (s)
          </note>
          <note n="50c367c0">
            Fru talman! När vi diskuterar hur man får veta att någon har
            fått uppehållstillstånd på oriktiga grunder skall vi komma ihåg
            att det inte är det mest vanliga att någon ringer eller skriver
            till Invandrarverket eller
          </note>
          <note n="70c25289">
            Polisen och säger att det finns en person som man vet kommer
            från ett visst land och att personen i fråga har ljugit för att
            få uppehållstillstånd i Sverige.
          </note>
          <note n="fe00a0b3">
            Det vanliga är faktiskt att en släkting eller anhörig ansöker
            om inresevisum till Sverige för att besöka sin släkting. Man påstår
            sig vara bror till vederbörande och heter något helt annat än
            brodern som bor i Sverige. Då börjar man naturligtvis fundera
            litet grand och får klart för sig att detta är en person som inte
            har talat sant. Då tycker jag att det är rimligt att myndigheten
            har skyldighet att utreda det förhållandet.
          </note>
          <note n="e9465be7">
            Det kan också vara så att man inför ett svenskt medborgarskap
            får klart för sig att personen i fråga inte är den han utgett
            sig för att vara. Skall Sverige då ge svenskt medborgarskap till
            en person med falsk identitet? Eller är det rimligt att anta att
            vi faktiskt bör se över detta och utifrån den rätta identiteten
            pröva om vederbörande har möjlighet att få stanna i Sverige eller
            inte? Om han eller hon har det ges ett uppehållstillstånd, annars
            inte.
          </note>
          <note n="1ffd4540">
            Det är den här typen av indikationer som är vanligast. Det kan
            handla om en anknytningsinvandring, som inte är ovanligt i Sverige,
            där en person som är bosatt här och har permanent uppehållstillstånd
            vill gifta sig med en kvinna från sitt hemland, eller det kan
            vara en kvinna här som vill gifta sig med en man från sitt hemland.
            När de sedan inte reser till det land som de påstår sig komma
            ifrån för att hämta sin make eller maka börjar man funderar litet
            över detta och ställer några frågor. Då får man klart för sig
            att det inte var sant. Det var fel i uppgifterna. Man heter inte
            det man påstått. Man kommer inte från det land man har sagt. Då
            blir det en ny prövning. Utifrån de nya omständigheterna och den
            rätta identiteten får man pröva om personen har rätt att få uppehållstillstånd
            i
          </note>
          <note n="4d34c7f8">
            Sverige eller inte. Jag tycker att det är mycket viktigt.
          </note>
          <note n="c93a8aaf">
            Jag svarade tidigare på frågan om vad jag tycker om den här politiken.
            Jag tycker att den är helt riktig.
          </note>
          <note n="5335b758">
            Jag deltog inte i beslutet, men jag tycker ändå att den är fullständigt
            riktig. Jag har inte några som helst avsikter att förändra inriktningen
            på den här politiken.
          </note>
          <note n="058ffb67">
            Jag har förstått att Miljöpartiet, Vänsterpartiet och
          </note>
          <note n="06dea7e4">
            Folkpartiet tidigare har haft en annan uppfattning om dessa frågor,
            nämligen att det inte skall stå "skall".
          </note>
          <note n="5da3df8e">
            Jag förstår det. Det var ett misstag av mig. Jag hade inte riktigt
            klart för mig hur reglerna är i riksdagen.
          </note>
          <note n="b104d077">
            Jag läste bara innantill och såg att man hade reserverat sig
            i utskottet men inte i kammaren. Då drog jag den felaktiga slutsatsen.
          </note>
          <note n="45d88a21">
            Men det är ändå så att ni står bakom ordet "får", om jag har
            förstått det rätt. Då står ni egentligen bakom principen om att
            man kan återkalla ett uppehållstillstånd som har givits på felaktiga
            grunder och göra omprövningar. Det står ni bakom, men ni tycker
            inte att vi skall tillämpa den lagstiftningen, och det förvånar
            mig mycket eftersom ni då är skenheliga. Sedan pekar ni finger
            åt dem som har stått bakom den här typen av beslut. Jag tycker
            inte att det är särskilt ärligt.
          </note>
          <note n="9925d3f2">
            Det skulle förvåna mig om Vänsterpartiet, Miljöpartiet och Folkpartiet
            inte tycker att vi skall ifrågasätta detta om vi vet att en person
            har missbrukat bidragssystemet.
          </note>
          <note n="19d42205">
            Jag har själv suttit som facklig företrädare i akassans styrelse
            i många år. Om ni visste hur många fall vi hade där man hade missbrukat
            a-kassan. Då fick man betala tillbaks felaktigt utgivna pengar.
            Man fick också straff där man blev avstängd från kassan under
            en lång period. Skulle vi då ha sagt att vi visste att en person
            hade fuskat, men att det inte gjorde något. Den typen av politik
            och den typen av samhälle vill inte jag ha.
          </note>
          <note n="70dc603a">
            Anf. 39 GUDRUN LINDVALL (mp)
          </note>
          <note n="ab8a602c">
            Fru talman! Herr invandrarminister! När man hör invandrarministern
            får man ett intryck av att Invandrarverket egentligen inte har
            klarat av sina uppgifter.
          </note>
          <note n="eed99908">
            När de nu börjar rota i gamla fall från 1989 är det alldeles
            uppenbart att de nu talar om att de inte har klarat av att fullfölja
            sina uppgifter. Men effekten av detta blir icke mänsklig.
          </note>
          <note n="c76f90fa">
            Jag och Miljöpartiet anser att det inte är mänskligt skicka tillbaka
            en människa som har funnits i Sverige sedan 1989, arbetat och
            skapat sig ett liv här. I det här fallet kom personen i fråga
            hit som 16-åring och är nu
          </note>
          <note n="f1a09c5a">
            24 år. Det är inte mänskligt att rycka upp en människa med rötterna
            när han satt sig fast i vårt samhälle. Han fungerar och lever
            här. I det här fallet skall han skickas tillbaka till ett land
            som han aldrig har bott i. Gabi
          </note>
          <note n="05a22b40">
            Behan har aldrig bott i Syrien. Han har bott i Libanon.
          </note>
          <note n="2b308d53">
            Han ljög inte medvetet.
          </note>
          <note n="b1f74774">
            Jag anser, Leif Blomberg, att detta är en förändring av politiken
            åt ett mycket hårdare håll. Jag vill återkomma till den fråga
            jag ställde sist. Har invandrarministern en möjlighet att påverka
            den inriktning som den svenska invandrarpolitiken har?
          </note>
          <note n="77fd1df2">
            I dessa paragrafer finns det nämligen ett utrymme för tyckande.
            Det finns det i den paragraf där det står
          </note>
          <note n="b10312d2">
            "skall" också. Där står det nämligen, precis som invandrarministern
            skriver i svaret, att om det finns starka humanitära skäl skickar
            man inte tillbaka någon. Det finns alltså utrymme för en värdering
            här.
          </note>
          <note n="9005c04d">
            Det är på samma sätt med den paragraf som jag hänvisade till,
            2 kap. 10 §. Det är den det måste handla om i fallet Gabi Behan,
            eftersom han aldrig har uppgivit felaktig identitet. Han skulle
            i så fall medvetet ha lämnat oriktiga uppgifter. Han har inte
            heller medvetet lämnat oriktiga uppgifter. När han lämnade Libanon
            fick han veta av sina föräldrar att han var född där.
          </note>
          <note n="d5d6b6a7">
            Han har aldrig bott i Syrien. Han var inte medveten om sitt syriska
            medborgarskap.
          </note>
          <note n="59d9f580">
            Dessutom står det i 2 kap. 10 § att en person då får återsändas.
            Här finns det också en öppning i lagstiftningen för en human och
            solidarisk politik i motsats till en politik som är definitiv
            och stänger gränsen för den möjlighet som lagstiftaren faktiskt
            har avsett skall finnas.
          </note>
          <note n="643edb5e">
            Därför menar jag att den här diskussionen utifrån fallet Gabi
            Behan är principiellt mycket viktig. Det är nämligen fråga om
            vilken öppning invandrarministern är intresserad av att vidta
            när lagstiftaren har givit utrymme för att vi skall kunna föra
            en politik i Sverige. Avser invandrarministern att se till att
            tolkningen blir sådan som jag tror att socialdemokraterna ansåg
            förr, nämligen en human flyktingpolitik som tar hänsyn till det
            som har skett sedan personen kom hit? Är det av vikt i ett sådant
            här fall om personen medvetet eller inte medvetet har ljugit?
            Är det av vikt för invandrarministern vad som har hänt den här
            personen sedan han kom hit? Är det av vikt för invandrarministern
            om den här människan var 16 år och inte ljög när han kom? Vilken
            invandrarpolitik skall vi ha, invandrarministern? Skall vi ha
            en politik som strikt följer en lag som egentligen inte är så
            strikt, eller skall vi ha en invandrarpolitik som bedömer det
            mänskliga i enskilda fall?
          </note>
          <note n="3d7b8b90">
            Anf. 40 ULLA HOFFMANN (v)
          </note>
          <note n="10a5a142">
            Fru talman! Jag instämmer i det sista som Gudrun
          </note>
          <note n="2efa8385">
            Lindvall tog upp om vad det är för politik vi skall föra och
            att invandrarministern alldeles klart och tydligt inte vill svara
            på den frågan.
          </note>
          <note n="b694f513">
            Det är faktiskt så, Leif Blomberg, att om man inte är nöjd med
            lagstiftningen är det regeringen som kan komma med i en ny proposition
            i ärendet.
          </note>
          <note n="a92b55af">
            Jag vill också kommentera fallet när en bror söker uppehållstillstånd
            och inte har samma namn som sin bror. Jag har tre söner, och alla
            tre har olika efternamn. Nu kanske inte det är lika vanligt utomlands
            som i Sverige, där vi lever på ett annat sätt, men det handlar
            om att man måste veta vad det är man talar om.
          </note>
          <note n="d2eef1bc">
            Gustaf von Essen säger att han gärna vill veta vilka som befinner
            sig i landet, och det vill säkert många av oss göra. Han säger
            också att det är uppenbart att uppehållstillståndet skall återkallas
            om man har ljugit.
          </note>
          <note n="f60d2080">
            Men som kristen borde Gustaf von Essen veta att en kristen person
            som bor i Libanon inte kan få libanesiskt medborgarskap. En kristen
            kan inte få medborgarskap i Libanon - så enkelt är det! Man behöver
            alltså inte ljuga om detta, Gustaf von Essen.
          </note>
          <note n="0317cc0c">
            Det bedrivs ingen hetsjakt, säger han också. Jag skulle vilja
            säga att det i vissa fall är som en hetsjakt.
          </note>
          <note n="b455877e">
            Sedan vill Gustaf von Essen och även invandrarministern veta
            hur jag skulle reagera om en granne missbrukade våra socialförsäkringssystem.
            Jag anser att reglerna i socialförsäkringssystemen skall vara
            sådana att de utesluter varje möjlighet till fusk. De skall inte
            bygga på att vi anger varandra. Om jag har en granne som jag misstänker
            har kommit hit på oriktiga grunder tycker jag att den grannen
            skall få stanna kvar. Förutsättningen är att grannen inte är kriminell,
            för då är det någonting helt annat.
          </note>
          <note n="67064fdd">
            Vi ställer oss bakom att man får återkalla beslutet, men det
            bygger på uppfattningen att våra myndigheter alltid fattar riktiga
            beslut. Det anser inte jag att de gör, och jag är glad över att
            ungdomarna i Åsele och även andra människor har visat att de har
            civilkurage i de här frågorna.
          </note>
          <note n="66904e0a">
            Anf. 41 RAGNHILD POHANKA (mp)
          </note>
          <note n="542c420e">
            Fru talman! Det låter som om vi hade en generös flyktingpolitik
            när invandrarministern talar. Det anser jag att vi inte har.
          </note>
          <note n="6205f135">
            Jag vet inte om jag skall vända mig till invandrarministern eller
            till Gustaf von Essen. Ni är ju ganska överens. Eftersom det är
            en interpellationsdebatt vänder jag mig till invandrarministern.
            Gustaf von
          </note>
          <note n="a57010a9">
            Essen och jag kan talas vid i utskottet.
          </note>
          <note n="1fa62a1a">
            Om barn i 14-18-årsåldern eller ännu yngre har ljugit måste det
            verkligen tas med en nypa salt. De kan vara rädda, de kanske inte
            känner till allting och de kanske har varit på flykt i många år.
          </note>
          <note n="6d55cdfd">
            Sedan vill jag ta upp det här med namn. Såväl familjen Sincari
            som många andra kurder har flera namn. De har ett turkiskt namn,
            ett kurdiskt namn och kanske ett irakiskt också. Så det är faktiskt
            sant att de har flera olika namn. Däremot är det klart att de
            skall uppge ett namn som är rätt, eller helst båda. Men om de
            uppger två namn ifrågasätter vi vilka de är, så det klarar vi
            inte heller.
          </note>
          <note n="15fcd9d5">
            Sedan tänker jag så här: Tortyr ger inte ensamt uppehållstillstånd.
            Minerade byar och sådana problem ger inte ensamt uppehållstillstånd.
            Hot om fängelsestraff ger inte ensamt uppehållstillstånd. Barnkonventionen
            ger inte ensamt uppehållstillstånd. Men då tycker jag att vi skall
            vara logiska. Alltså borde inte lögn ensamt ge avvisning.
          </note>
          <note n="c38ab9ac">
            Jag håller med Ulla Hoffmann om att när det gäller grovt kriminella
            är det en helt annan situation. Det sade jag också i min inledning.
            Annars tycker jag att människor som har bott här och sköter sig
            bra skall få stanna här, även om de givit felaktiga uppgifter
            för sex, sju, åtta, nio eller tio år sedan. De är redan försvenskade,
            och de har i allmänhet ingenstans att ta vägen när de åker hem.
          </note>
          <note n="838ea47b">
            Tack för ordet.
          </note>
          <note n="ae750cd8">
            Anf. 42 OLA STRÖM (fp)
          </note>
          <note n="5cab1bc0">
            Fru talman! Jag tycker det verkar som om invandrarministern nästan
            avsiktligt försöker glida ifrån dagens frågeställning. Det är
            ingen här som har påstått, i alla fall inte vi från Folkpartiet,
            att man alltid skulle bevilja permanenta uppehållstillstånd oavsett
            om det råder oklarhet om identiteten eller medborgarskapet. Det
            är inte det frågan rör.
          </note>
          <note n="ccebf91d">
            Frågan rör hur långt tillbaka i tiden det är rimligt att gå när
            det gäller att använda detta som ett argument för att kasta ut
            människor. Det är detta som upprör såväl interpellanten och oss
            som är med i den här debatten som även andra människor i Sverige.
            Här borde invandrarministern kunna ge någon liten vink om vad
            som är rimligt. Är det 8 år, 16, 18, 28 eller hur långt tillbaka
            skall man kunna gå?
          </note>
          <note n="3fbd30a7">
            Sedan är det här med ett statsråds roll en väldigt intressant
            fråga. Det är självklart att statsrådet skall försvara en lagstiftning
            om han eller hon inte tycker att den behöver ändras, eller också
            skall han eller hon föreslå en ny lagstiftning. Uppenbarligen
            tycker invandrarministern att den lagstiftning som finns är bra.
          </note>
          <note n="4a2a3106">
            Det tycker inte vi, men okej.
          </note>
          <note n="02005169">
            Men det finns ju också en annan funktion, nämligen den opinionsbildande.
            Det är där vi har det stora problemet. När debatten i Sverige
            går mellan dem som företräder en human människosyn och dem som
            inte gör det hamnar invandrarministern på den sida som företräder
            en inhuman människosyn. Jag tycker att det borde bekymra invandrarministern.
            Jag tycker att invandrarministern borde säga till alla som skickar
            uppmuntrande brev till honom att han inte vill ha dem. Jag vill
            att invandrarministern när det gäller opinionsbildandet skall
            vara på den sida av Sverige som står för en human människosyn.
          </note>
          <note n="e2df1323">
            Regeringen har alltid en svår uppgift när det gäller flyktingpolitik.
            Vi begär inte att allting skall vara solklart, men vi begär ändå
            att invandrarministern skall inse att det kanske är ett problem
            när man kastar ut människor som kan ha bott här i upp till åtta
            år. Det lilla erkännandet vore väldigt fint att få i dag.
          </note>
          <note n="8772d21c">
            Anf. 43 GUSTAV VON ESSEN (m)
          </note>
          <note n="bbe7611d">
            Fru talman! Jag måste säga att det är litet tröttsamt att hela
            tiden höra talas om att vissa grupper och vissa partier står för
            de humana värderingarna, det moraliskt riktiga osv., medan vi
            andra tillhör den motsatta sidan som alltså inte är humana och
            står för de här fina värderingarna och därmed är moraliskt tvivelaktiga
            personer. Jag värjer mig mot detta. Sluta upp med det!
          </note>
          <note n="7e213c6a">
            Alla ni som sitter här vill ha en reglerad invandring, och alla
            som vill ha en reglerad invandring kommer förr eller senare att
            hamna i predikament och problem när det skall till en bedömning.
            Det gjorde
          </note>
          <note n="cfa4a022">
            Ola Ströms minister under den förra mandatperioden, det kommer
            Leif Blomberg att råka ut för vid fler tillfällen och det kommer
            en borgerlig regering efter
          </note>
          <note n="707a302d">
            1998 att råka ut för igen. Kom alltså ihåg att alltid ha torrt
            på fötterna när det gäller de här frågorna.
          </note>
          <note n="138cf720">
            Vad gäller skillnaden på bör och skall är bör också ett starkt
            ord. Det togs och gavs i 1989 års debatt när det gäller orden
            får, bör och skall. Visst måste värderingarna spela en roll, det
            inser jag också, men samtidigt kommer alla att hamna i problem
            när det gäller att göra bedömningar, och ibland hamnar man på
            en kontroversiell ståndpunkt om man skall ha en lång rak linje.
          </note>
          <note n="6653e3c2">
            SIV omprövar ett antal fall. Kanske 35-45 % leder till avvisning
            i och med att uppehållstillståndet dras in, men resten får stanna.
            Här tror jag säkerligen att alla de fall som nu räknats upp normalt
            bör inkluderas. Det kan finnas enstaka fall som inte jag känner
            till, och de tänker jag inte heller diskutera här, men
          </note>
          <note n="827f6764">
            SIV har uppdraget att göra dessa bedömningar på ett vettigt sätt.
          </note>
          <note n="dca2be30">
            Anf. 44 Statsrådet LEIF BLOMBERG (s)
          </note>
          <note n="b7d599f3">
            Fru talman! Jag tänker inte kommentera Gudrun
          </note>
          <note n="f94ed0f4">
            Lindvalls enskilda ärende. Jag bara noterar att Statens invandrarverk
            har fattat ett beslut, och efter vad jag förstått är det beslutet
            överklagat i Utlänningsnämnden. Det pågår alltså en process, och
            Utlänningsnämnden har att ta ställning i frågan. Gudrun Lindvall
            känner också till att om jag som minister går in och säger att
            jag tycker att det borde vara på ett visst sätt i den processen
            så gör jag mig skyldig till någonting som jag inte får göra, nämligen
            att gå in och försöka påverka myndighetens beslut. Jag kommer
            alltså att avvakta och se vad Utlänningsnämnden beslutar.
          </note>
          <note n="491f7cc9">
            Jag tycker också, i likhet med vad övriga debattörer här har
            sagt, att vi naturligtvis skall ha en rimlig politik på det här
            området. Det är självklart. Jag kan inte här från talarstolen
            säga att jag tycker att si eller så lång tid efter uppehållstillståndet
            under de eller de omständigheterna kan vara rimligt. Det handlar
            om många skilda situationer för människor - ensamstående, barnfamiljer
            osv. - och det finns många skäl som bör vägas in i ett sådant
            här sammanhang.
          </note>
          <note n="3a6bb2a8">
            Jag kan alltså inte här i riksdagen stå och ha några uppfattningar
            i de frågorna, utan det är myndigheterna som har ärendena och
            skall hantera dem. De har också möjlighet, om de så önskar, att
            överlämna ärenden till regering för praxisbildning - även i de
            här avseendena, i samband med återkallande av permanenta uppehållstillstånd.
          </note>
          <note n="7122cfc1">
            Däremot kan regeringen inte självständigt gå in och begära över
            vissa ärenden för bedömning, för ställningstagande eller för att
            bilda praxis. Den möjligheten finns inte för regeringen.
          </note>
          <note n="c40a4988">
            I övrigt tycker jag att själva lagregeln är positiv.
          </note>
          <note n="3af8f936">
            Det är en bra lagregel, och det har jag förstått att ni också
            tycker vad gäller grunden, själva principen.
          </note>
          <note n="2a4d2155">
            Sedan kan man diskutera om man som ni tycker att får är bättre
            än skall. Jag tycker det är bra med skall.
          </note>
          <note n="60bd63ba">
            Jag som är fostrad i svensk fackföreningsrörelse tycker nämligen
            att det skall vara litet ordning och reda när det gäller dessa
            saker. Jag tycker faktiskt att det är mycket allvarligt om en
            asylsökande person kommer till Sverige och inte bara uppger ett
            oriktigt namn, vilket Ragnhild Pohanka påstod, utan också uppger
            att han kommer från ett annat land än det som han verkligen kommer
            från. Vi beviljar denna person ett uppehållstillstånd och visar
            vår solidaritet och säger att han har skäl att vara i Sverige.
            Jag tycker att vi skall visa denna solidaritet med de människor
            som har dessa skäl. Vid en ny prövning efter ett par år avslöjas
            det att personen i fråga har en annan identitet och kommer från
            ett annat land än det som han tidigare har uppgett och därmed
            inte har skäl att få stanna i
          </note>
          <note n="1e4a4363">
            Sverige. Då tycker jag att man skall återkalla det permanenta
            uppehållstillståndet. Det finns andra människor som bättre behöver
            vår solidaritet än den som på oriktiga grunder har försökt tillskansa
            sig en förmån. Jag tycker att det är mycket allvarligt.
          </note>
          <note n="75dd2601">
            Detta visar också att man har en syn på asylsökande som innebär
            att de inte kan ta vara på sig själva -
          </note>
          <note n="b7c81af7">
            en överbeskyddande mentalitet. De som kommer till
          </note>
          <note n="b05e2a2c">
            Sverige och söker asyl är ofta mycket handlingskraftiga människor,
            annars vore de inte här. En del människor har naturligtvis haft
            skäl att komma med en oriktig historia. Det kan jag förstå och
            respektera. Men i många fall finns det inte några sådana genuina
            skäl, utan dessa människor har helt andra anledningar att komma
            med oriktiga uppgifter. Det tycker jag är mycket allvarligt, och
            det tycker jag att vi skall beivra utifrån de utgångspunkter som
            finns i den svenska lagstiftningen.
          </note>
          <note n="5d69abb3">
            Sedan vill jag säga något till Ola Ström - den gode och den som
            alltid gör de goda gärningarna i detta samhälle och som i förklenande
            ordalag utmålar andra människor, inklusive mig själv, som onda
            och inhumana. Jag tycker faktiskt att han passerar lågvattenmärkena
            litet för enkelt.
          </note>
          <note n="52a55e90">
            Anf. 45 GUDRUN LINDVALL (mp)
          </note>
          <note n="d9841b5e">
            Fru talman! Jag är glad att jag har fått möjlighet att lägga
            fram detta fall för invandrarministern, eftersom detta måste vara
            ett extremt fall.
          </note>
          <note n="585b28d4">
            En ung man, Gabi Behan, kommer till Sverige som sextonåring.
            Han är född i Libanon och uppger att han kommer från Libanon.
            Han ljuger inte medvetet. Han har jobbat här sedan 1989, och har
            rotat sig i
          </note>
          <note n="6ea2ce86">
            Sverige. Han har tillbringat hela sin ungdom och sitt vuxna liv
            här och skall sedan ryckas upp med rötterna och skickas tillbaka
            till Syrien, där han aldrig har bott.
          </note>
          <note n="af116c6a">
            Han är kristen, och han kunde inte ha blivit medborgare i Libanon.
            Han har alltså inte ljugit.
          </note>
          <note n="d14f3c4b">
            Invandrarministern, om detta fall inte tas som ett testfall och
            om Gabi Behan skickas tillbaka till Syrien, då vill jag absolut
            påstå att Socialdemokraterna har format en invandrarpolitik i
            Sverige som är mycket inhuman och som inte handlar om solidaritet
            och där pieteten har försvunnit. Då har vi fått en helt annan
            syn på invandrarpolitiken i Sverige. Vi har fått ett nytt samhälle
            i Sverige. Vi har fått ett samhälle där vi inte tittar på vad
            som står i lagstiftningen, nämligen att om det finns starka humanitära
            skäl så skall man inte följa lagens bokstav. Vi har inte en invandrarminister
            som är intresserad av att se vad som faktiskt står i lagen och
            av att föra en invandrarpolitik som ger det utrymme som finns
            att föra en human invandrarpolitik. Det står nämligen att personen
            medvetet skall ha ljugit, vilket denna kille inte har gjort.
          </note>
          <note n="c9c0a5b7">
            Jag vill verkligen vädja till invandrarministern att se till
            att Invandrarverket för den flyktingpolitik i
          </note>
          <note n="abed445a">
            Sverige som invandrarministern tycker är värdig Sverige, det
            socialdemokratiska partiet och det samhälle som har gjort sig
            känt internationellt i Olof Palmes anda att vara ett samhälle
            som står för humanitet när det gäller flyktingar. Om Gabi Behan
            utvisas, då faller detta, och då är det ett nytt socialdemokratiskt
            parti som vi ser, ett socialdemokratiskt parti som skapar en invandrarpolitik
            i Sverige som jag skäms över.
          </note>
          <note n="63d88396">
            Anf. 46 Statsrådet LEIF BLOMBERG (s)
          </note>
          <note n="76354fb8">
            Fru talman! Det är en egendomlig argumentation som förs när man
            förutskickar att Utlänningsnämnden skall fatta ett visst beslut
            och sedan kritiserar den socialdemokratiska regeringen för inhumanitet.
            Jag tycker att det är ett något märkligt resonemang att en riksdagsledamot
            inte accepterar regeringsformen och konstitutionen. Det är mycket
            anmärkningsvärt. Det är beklagligt att den typen av argumentation
            hörs från denna kammare. Gudrun Lindvall och andra riksdagsledamöter
            vet att jag som invandrarminister inte har några som helst möjligheter
            att gå in i myndigheternas process. Jag kan inte, och jag får
            inte. Så enkelt är det.
          </note>
          <note n="d34d9a7f">
            Det är beklagligt om man inte respekterar de grundläggande demokratiska
            regelverken för den här typen av hantering av frågorna. Däremot
            kan jag självfallet väcka förslag i propositioner. Men det hjälper
            ju inte det enskilda ärende som Gudrun Lindvall talar om.
          </note>
          <note n="2cc7cdd3">
            Jag vill bara upprepa att jag också anser att dessa regler skall
            hanteras på ett sätt som innebär att vi får en human politik också
            när det gäller uppehållstillstånd. Jag vill påstå att vi har det
            även i övriga sammanhang.
          </note>
          <note n="8f326563">
            Sedan vill jag gärna bemöta det som har sagts från flera av debattörerna,
            nämligen att permanenta uppehållstillstånd alltid är permanenta
            upphållstillstånd utom om vederbörande är kriminell. Det innebär
            ju att ni egentligen inte själva tycker att det riksdagsbeslut
            som ni faktiskt har varit med att fatta om att inte ens får skall
            gälla. Då är det mycket egendomligt när ni säger nej till principen.
            Då tycker ni att det egentligen är rätt att man på oriktiga grunder
            kan få ett permanent uppehållstillstånd i Sverige och behålla
            det oavsett om det bara har gått ett halvår, ett år eller två
            år, dvs. kort tid. Ni talar om tiden i ett avseende, men egentligen
            tycker ni inte alls att man skall återkalla några permanenta uppehållstillstånd.
            Jag tror inte att det långsiktigt är en hållbar politik, framför
            allt inte om ni själva skulle komma i regeringsställning.
          </note>
          <note n="6b9d9d52">
            Överläggningen var härmed avslutad.
          </note>
          <note n="eb4f8c33">
            10 § Förnyad bordläggning
          </note>
          <note n="ff3d57b9">
            Föredrogs men bordlades åter
          </note>
          <note n="db003151">
            Lagutskottets betänkande 1995/96:LU17
          </note>
          <note n="54c261cb">
            Kulturutskottets betänkanden 1995/96:KrU7-KrU9
          </note>
          <note n="b10cc91e">
            Jordbruksutskottets betänkanden 1995/96:JoU9,
          </note>
          <note n="a8951af5">
            JoU13 och JoU14
          </note>
          <note n="ce134a4d">
            11 § Bordläggning
          </note>
          <note n="dbbd8ca2">
            Anmäldes och bordlades
          </note>
          <note n="bce42832">
            Motioner
          </note>
          <note n="e86fac51">
            med anledning av förs. 1995/96:RR7 Riksdagens revisorers förslag
            angående den statliga personalpolitiken
          </note>
          <note n="0f603333">
            1995/96:A13 av Hans Andersson och Ingrid Burman
          </note>
          <note n="f99d4fee">
            (v)
          </note>
          <note n="15f58839">
            1995/96:A14 av Dan Ericsson och Rose-Marie Frebran (kds)
          </note>
          <note n="8566d485">
            12 § Anmälan om interpellationer
          </note>
          <note n="b68775f9">
            Anmäldes att följande interpellationer framställts
          </note>
          <note n="0fa676bf">
            den 9 februari
          </note>
          <note n="3f78c5c4">
            1995/96:82 av Håkan Holmberg (fp) till justitieministern
          </note>
          <note n="2d053405">
            Politiska våldsverkare
          </note>
          <note n="7e4abc90">
            1995/96:83 av Erling Bager (fp) till statsrådet Jörgen
          </note>
          <note n="e093bfb8">
            Andersson
          </note>
          <note n="5958c1ab">
            Avregleringen av elmarknaden i Göteborg
          </note>
          <note n="4acd3890">
            den 12 februari
          </note>
          <note n="270e6878">
            1995/96:84 av Johan Lönnroth (v) till finansministern
          </note>
          <note n="8d676a21">
            Öresundsbrons ekonomi
          </note>
          <note n="9363562f">
            den 13 februari
          </note>
          <note n="6c8da28b">
            1995/96:85 av Maud Ekendahl (m) till justitieministern
          </note>
          <note n="3b12a8c1">
            Förfalskade körkort
          </note>
          <note n="58d87d49">
            Interpellationerna redovisas i bilaga som fogas till riksdagens
            snabbprotokoll tisdagen den 20 februari.
          </note>
          <note n="a4cbbfbe">
            13 § Anmälan om frågor
          </note>
          <note n="4a389b58">
            Anmäldes att följande frågor framställts
          </note>
          <note n="0fa676bf">
            den 9 februari
          </note>
          <note n="98976757">
            1995/96:281 av Ola Ström (fp) till statsrådet Leif
          </note>
          <note n="8a63339d">
            Blomberg
          </note>
          <note n="2f039208">
            Preskriptionstiden i asylärenden
          </note>
          <note n="50db28a2">
            1995/96:282 av Annika Nordgren (mp) till statsrådet
          </note>
          <note n="cf731373">
            Jan Nygren
          </note>
          <note n="67bbe178">
            Vapenexporten
          </note>
          <note n="28f5c224">
            1995/96:283 av Lena Klevenås (s) till statsrådet Pierre
          </note>
          <note n="333b450a">
            Schori
          </note>
          <note n="93dcad4e">
            Nicaraguas utlandsskuld
          </note>
          <note n="bbc1128e">
            1995/96:284 av Gun Hellsvik (m) till justitieministern
          </note>
          <note n="e76a9d1f">
            Harmonisering av narkotikalagstiftningen
          </note>
          <note n="4acd3890">
            den 12 februari
          </note>
          <note n="ccf658ba">
            1995/96:285 av Ulla Hoffmann (v) till statsrådet Leif
          </note>
          <note n="8a63339d">
            Blomberg
          </note>
          <note n="873e7952">
            Förvar av asylsökande
          </note>
          <note n="1b526372">
            Frågorna redovisas i bilaga som fogas till riksdagens snabbprotokoll
            tisdagen den 20 februari.
          </note>
          <note n="bd025d0c">
            14 § Anmälan om skriftliga svar på frågor
          </note>
          <note n="0c46227d">
            Anmäldes att följande skriftliga svar inkommit
          </note>
          <note n="4acd3890">
            den 12 februari
          </note>
          <note n="78b3241c">
            1995/96:272 av Nils Fredrik Aurelius (m) till kommunikationsministern
          </note>
          <note n="d0907ab9">
            Instansordningen vid överklagande av lokala trafikföreskrifter
          </note>
          <note n="9363562f">
            den 13 februari
          </note>
          <note n="6432c4e8">
            1995/96:266 av Lennart Beijer (v) till näringsministern
          </note>
          <note n="e9aae453">
            Återköp av riskkapitalbolaget Bure
          </note>
          <note n="9b085955">
            1995/96:267 av Fanny Rizell (kds) till försvarsministern
          </note>
          <note n="c77b1650">
            Officersaspiranternas ställning
          </note>
          <note n="6d6b728d">
            Svaren redovisas i bilaga som fogas till riksdagens snabbprotokoll
            tisdagen den 20 februari.
          </note>
          <note n="fd86ffe8">
            15 § Kammaren åtskildes kl. 16.37.
          </note>
          <note n="e2533725">
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
