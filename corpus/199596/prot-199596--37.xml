<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--37</head>
          <docDate when="1995">1995</docDate>
        </div>
      </front>
      <body>
        <div>
          <note n="fdbc805f">
            19.00 - 21.36
          </note>
          <note n="24beb086">
            Det justerade protokollet beräknas utkomma om 3 veckor
          </note>
          <note n="4bf4a07b"/>
          <note n="6dd845b4">
            _________________________________________________________________________
          </note>
          <note n="4bf4a07b"/>
          <note n="024eb861">
            1 § Justering av protokoll
          </note>
          <note n="2181268d">
            Justerades protokollet för den 7 december.
          </note>
          <note n="dc91f955">
            2 § Meddelande om plan för kammarens sammanträden
          </note>
          <note n="47ea7afb">
            Talmannen meddelade att plan för kammarens sammanträden hade
            delats ut.
          </note>
          <note n="b0749fda">
            3 § Förnyad bordläggning
          </note>
          <note n="ef4cb6f8">
            Föredrogs men bordlades åter
          </note>
          <note n="48eb2833">
            Konstitutionsutskottets betänkanden 1995/96:KU15
          </note>
          <note n="243d6b03">
            och KU17
          </note>
          <note n="758a8362">
            Försvarsutskottets betänkande 1995/96:FöU2
          </note>
          <note n="5a8a76e7">
            Trafikutskottets betänkande 1995/96:TU12
          </note>
          <note n="3e4e5d93">
            Jordbruksutskottets betänkande1995/96:JoU15
          </note>
          <note n="9ec7fa27">
            4 § Vissa socialförsäkringsfrågor, m.m.
          </note>
          <note n="f7f37fd6">
            Föredrogs
          </note>
          <note n="3d2d0930">
            Socialförsäkringsutskottets betänkande 1995/96:SfU2
          </note>
          <note n="be990e66">
            Vissa socialförsäkringsfrågor, m.m. (prop.
          </note>
          <note n="dc5adfb7">
            1995/96:69)
          </note>
          <note n="c00ba02f">
            Anf. 1 GULLAN LINDBLAD (m)
          </note>
          <note n="e9810f84">
            Fru talman! God morgon denna luciamorgon när vi fortfarande har
            de underbara luciasångerna klingande i våra öron. Det är ljuv
            musik vi fått höra. Vi skall nu diskutera kanske triviala men
            för de enskilda människorna nog så viktiga frågor.
          </note>
          <note n="ea873531">
            Regeringsförklaringen och sedermera propositionsförteckningen
            har varit ganska magra vad gäller socialpolitiska frågor detta
            riksdagsår. Några reformer enligt vedertagna begrepp kan knappast
            heller vara aktuella med tanke på rikets finanser. Det har vi
            alla förståelse för.
          </note>
          <note n="4ac7ea7f">
            Det utskottsbetänkande som vi i dag skall behandla innehåller
            få nyheter. Det är närmast ett konfirmerande av den överenskommelse
            som tidigare har gjorts mellan Socialdemokraterna och Centerpartiet
            om en 75-procentig ersättningsnivå inom flera av socialförsäkringarna,
            med de lagändringar och förtydliganden som är nödvändiga. Vi moderater
            ställer oss bakom förändringen, men jag vill säga att jag beklagar
            att förändringen endast är en sänkning av nivåerna. Systemet är
            inte uppbyggt som vi moderater skulle önska, nämligen med ett
            sänkt skattetryck så att utrymme ges för egna tilläggsförsäkringar.
            Nu handlar det enbart om sänkta ersättningsnivåer, samtidigt som
            människor pressas av att skattetrycket bibehålls och egenavgifter
            dessutom införs.
          </note>
          <note n="865782b2">
            Betänkandet innehåller också vissa följdändringar vad gäller
            de förändringar av folkpensionen som införs den 1 januari 1996,
            nämligen att gifta pensionärer erhåller ersättning som om båda
            hade varit folkpensionärer, vilket innebär en minskning per månad
            av pensionen om ca 510 kr. Att detta knappast är ett populärt
            förslag är förståeligt, och jag tror att många av oss har fått
            brev från bekymrade pensionärer. Men även detta förslag är föranlett
            av rikets dåliga finanser och vår gemensamma strävan att komma
            till rätta med budgetunderskottet. Låt mig nu uttrycka den förhoppningen
            att vi skall kunna ge pensionärerna litet lugn och ro och inte
            skall drabba dem med fler besparingar.
          </note>
          <note n="06252406">
            Fru talman! I en fråga vill jag verkligen uttrycka min tillfredsställelse,
            nämligen när det gäller kostnaden för läkemedelsinköp. Jag ställde
            i somras en fråga till socialministern föranledd av information
            jag fått per telefon och brev från väljare som blivit förtretade
            när de upptäckt att de fått betala 60 kr för det andra läkemedlet
            vid samtidiga inköp, oavsett om den verkliga kostnaden för läkemedlet
            var lägre.
          </note>
          <note n="9c5b901f">
            Vi moderater gick ju emot den kraftiga höjningen av läkemedlen
            i ett slag med upp till 140 %. Framför allt var vi bekymrade över
            låginkomstpensionärernas möjligheter att klara medicinköpen. Det
            här är frågor som jag tror att vi kommer att få se på med allvar
            vid kommande behandlingar av läkemedlen.
          </note>
          <note n="4d03d72e">
            Vi ansåg att man i första hand borde spara inom administrationen
            av försäkringen. Till yttermera visso skulle i det nu aktuella
            fallet läkemedelsmonopolet,
          </note>
          <note n="d7e1c84b">
            Apoteksbolaget, ta mera betalt än vad läkemedlet egentligen kostade.
            Socialministern svarade dess bättre positivt på min fråga och
            sade att hon skulle återkomma med ett ändringsförslag, som alltså
            nu ligger på våra bord för behandling.
          </note>
          <note n="1872da75">
            Fru talman! Jag övergår till att något kommentera de moderata
            reservationerna i ärendet.
          </note>
          <note n="98d48f02">
            I reservation 5 anser vi moderater att ersättningen inom föräldraförsäkringen
            bör vara densamma under alla de tolv månader som ersätts med sjukpenninggrundande
            inkomst. Vi anser att införandet av pappaoch mammamånader är ett
            utslag av politisk styrning av familjerna, och vi motsätter oss
            detta.
          </note>
          <note n="736dfa23">
            I reservation 7 anser vi att den s.k. havandeskapspenningen bör
            avskaffas och att föräldraförsäkringen bör användas mer flexibelt.
            Det är viktigt att påpeka att graviditet inte är någon sjukdom
            utan ett normalt fysiologiskt tillstånd. Trots detta används sjukskrivning
            under de sista graviditetsmånaderna i en fjärdedel av fallen,
            även om det i Riksförsäkringsverkets utredning visas att sjukskrivningarna
            något har minskat. Vi menar att sjukskrivning bör tillgripas endast
            när det står klart att kvinnan på grund av sjukdom eller komplikationer
            under graviditeten inte kan eller får arbeta. Vi anser att möjligheten
            att använda föräldraförsäkringen två månader före förlossningen
            bör användas i ökad utsträckning.
          </note>
          <note n="3e711fc5">
            I reservation 6 har uppstått ett litet fel. På ett ställe står
            det "graviditet" när det skall stå "sjukdom". Också några andra
            småändringar behöver göras. Ett ändringsförslag är på väg till
            kammaren.
          </note>
          <note n="90b4feef">
            I reservation 13 följer vi upp vårt förslag om ytterligare en
            karensdag i sjukförsäkringen fr.o.m. den 1
          </note>
          <note n="5f3766b7">
            juli 1996. Vi vill att regeringen i så fall återkommer med förslag
            rörande förhållandena för dem som arbetar skift eller har flera
            arbetsgivare. Ingen skall ha fler än två karensdagar i en och
            samma sjukperiod. Vi anser också att möjligheten för småföretagare
            att försäkra sig hos försäkringskassan bör anpassas till två karensdagar.
            En ytterligare karensdag i försäkringen skulle innebära 1,1 miljard
            i besparing.
          </note>
          <note n="54d82fec">
            I reservation 14 framför vi slutligen tillsammans med kds representant
            att den sjukpenninggrundande inkomsten skall räknas på medelvärdet
            av de senaste
          </note>
          <note n="e53d1205">
            24 månadernas inkomst fr.o.m. den 1 juli 1996 i stället för på
            beräknad inkomst. En sådan förändring av
          </note>
          <note n="2f5d980f">
            SGI-beräkningen skulle medföra en besparing om 3,2
          </note>
          <note n="5da0ff70">
            miljarder budgetåret 1995/96 och om ca 4 miljarder
          </note>
          <note n="002d04eb">
            1998. Vi tycker att det är lämpligt att yrka bifall till detta
            förslag.
          </note>
          <note n="83500c0e">
            Vidare bara några ord om det särskilda yttrandet.
          </note>
          <note n="55b69f3d">
            Vi moderater har tidigare reserverat oss mot avgiftsväxlingen
            mellan sjukförsäkringsavgiften och arbetsmarknadsavgiften liksom
            mot en höjning av den allmänna sjukförsäkringsavgiften. Vi ansåg
            att kontantförmåner vid arbetslöshet även i fortsättningen borde
            finansieras genom en egenavgift. Vi fick dock inte gehör för vår
            uppfattning, och vi får nu acceptera riksdagsmajoritetens beslut.
          </note>
          <note n="4dd8f09a">
            Vi återkommer dock i annat sammanhang om en allmän obligatorisk
            arbetslöshetsförsäkring i någon form. Arbetslöshetsförsäkringen
            är en social försäkring och borde rätteligen höra hemma i socialförsäkringsfamiljen.
          </note>
          <note n="9e853218">
            Vi accepterar tills vidare den höjda sjukförsäkringsavgiften
            för arbetsgivarna på grund av den sänkta nivån i sjuklönesystemet.
            Vi vill dock särskilt påtala att de små företagen ofta har lägre
            sjukskrivningsfrekvens och att de höjda avgifterna kan slå snett
            mot dem. Vi vill generellt understryka vikten av kostnadsneutralitet
            vid förändringar i sjuklönesystemet.
          </note>
          <note n="d6cba736">
            Fru talman! Även om vi moderater naturligtvis står för samtliga
            våra reservationer, ber jag att få yrka bifall endast till reservation
            5, för att senare kunna begära votering i detta enda ärende. Jag
            yrkar också bifall till de punkter i utskottets hemställan där
            vi är eniga.
          </note>
          <note n="b0b4d932">
            Anf. 2 SIGGE GODIN (fp)
          </note>
          <note n="4caead80">
            Fru talman! I detta betänkande tillstyrker koalitionspartierna
            Socialdemokraterna och Centern den sänkning av ersättningsnivån
            i socialförsäkringarna som den socialdemokratiska regeringen föreslagit.
          </note>
          <note n="e0e2fd3c">
            Vid ett studium av betänkandet finner man ingen annan motivering
            för åtgärderna än att besparingarna krävs. Utskottets majoritet
            för inget resonemang om huruvida besparingarna kan tas hem eller
            om stora delar av försäkringstagarna kan tvingas söka stöd via
            socialhjälp eller andra system. Betänkandet ger inte heller någon
            fingervisning om vilket sjukförsäkringssystem som socialdemokraterna
            har tänkt sig. Skall det vara ett robust, hållbart och långsiktigt
            system med rimliga ersättningsnivåer, som en sjukskriven kan klara
            sig hjälpligt på utan att tvingas söka hjälp på annat håll, eller
            vad skall det vara?
          </note>
          <note n="2574cba5">
            Betänkandet innehåller visserligen på en punkt ett försök till
            argumentation, när det gäller nivån för pappamånaden, då ersättningen
            skall vara 10 % högre än i sjukförsäkringen. Men något resonemang
            förs inte om huruvida papporna, vilka som regel tjänar mest i
            familjen, är beredda att ta ut pappamånaden för en ersättning
            om 85 %. Om inte bortfaller sannolikt en stor del av pappornas
            direkta ansvar för barnen.
          </note>
          <note n="31ca3901">
            Pappamånaden är ju inte avsedd att tvinga hem papporna, utan
            avsikten är att stimulera papporna till att ta ut ledighet för
            medverkan i vården av barnet under det första levnadsåret.
          </note>
          <note n="c016b5af">
            Detta är alltså inte, som Gullan Lindblad säger, ett ingrepp
            i familjernas valfrihet, utan de kan själva välja, medan det är
            bra om man har positiva stimulansåtgärder, så att föräldrarna
            kan dela på ansvaret för barnen.
          </note>
          <note n="5a2434b0">
            Fru talman! Folkpartiet liberalerna ser välfärdspolitiken som
            en del i tillväxtpolitiken. Denna skall vi ju diskutera senare
            under riksmötet. Det är bra för tillväxten om folkhälsan blir
            bättre, om kunskapsnivån höjs genom bra skolor, om alkohol- och
            narkotikabruket kan trängas tillbaka, om kriminaliteten minskar
            och inte minst om människorna kan lita på de offentliga försäkringssystemen
            och på att vården kommer att fungera då vi behöver den.
          </note>
          <note n="be3b586a">
            Folkpartiet anser att sjukförsäkringen skall ha ett stort mått
            av försäkringsmässighet, dvs. att inbetalda avgifter skall motsvaras
            av förmåner om man blir sjuk. Vi har sedan lång tid tillbaka hävdat
            att man också måste ta ett eget ansvar för försäkringen, och därför
            behövs självrisk i form av en karensdag. I dag fungerar försäkringen
            väl. Den ger en rimlig ersättning, som också innebär att det lönar
            sig att arbeta.
          </note>
          <note n="b3447743">
            Det finns ett betydande överskott i sjukförsäkringen, ett överskott
            som enligt min mening skall användas i försäkringen och inte fylla
            något annat hål i budgeten.
          </note>
          <note n="6357cc34">
            I sådant fall uppstår enbart en skatt. Folkpartiet anser därmed
            att försäkringen med ett visst mått av finjustering, som nu görs
            i Sjuk- och arbetsskadekommittén, kommer att vara stabil och långsiktig
            och kommer att ge trygghet för den som blir sjuk. Att i detta
            läge sänka nivån ytterligare för att använda försäkringens medel
            till att sanera statsbudgeten anser jag vara fel.
          </note>
          <note n="43755a4b">
            Det ligger helt i linje med vår politik att, som under den förra
            mandatperioden, göra en serie trimningar av välfärdssystemen.
            Det handlade om att införa självrisk, att sänka ersättningsnivåerna
            samt att skapa ett tydligare samband mellan inbetalda avgifter
            och förmåner.
          </note>
          <note n="034a2cd3">
            Fru talman! Jag kommer aldrig att glömma det hat och de aktiviteter
            som drogs i gång mot den borgerliga regeringen och kanske inte
            minst mot Anne Wibble när nivåerna sänktes till 80 %. Då bussades
            arbetarna till Mynttorget av LO. Min fråga är: Var är demonstrationsbussarna
            i dag när Socialdemokraterna sänker nivåerna ytterligare till
            75 %?
          </note>
          <note n="2a7fa276">
            Folkpartiets uppfattning är att nivåerna inte längre är generösa.
            Genom den sänkning som Socialdemokraterna och Centern i dag föreslår
            har man passerat en gräns där man kan ifrågasätta om försäkringsmässigheten
            i systemen upprätthålls. Själva grundtanken med en försäkring
            är att när man försäkrar sig mot det som kan inträffa skall man
            få ut en sådan ersättning att man på ett rimligt sätt kan leva
            vidare.
          </note>
          <note n="d3c03f5d">
            Att exempelvis ta en brandförsäkring som är så låg att huset
            inte kan byggas upp om det brinner ner är ganska poänglöst. Vi
            anser att nivån 75 % är för låg, eftersom många människor får
            stora svårigheter att under någon längre tid klara sin försörjning
            och betala sina räkningar.
          </note>
          <note n="6c1d06dd">
            Fru talman! I dagens betänkande kan man också studera den flora
            av förslag till sjukförsäkringslösningar som står till buds. Där
            finns allt från Moderaternas och kds krav på två karensdagar till
            Miljöpartiets brutna tak och Vänsterns flaggande för en nivå på
            90 %. Jag skulle vilja fråga Vänstern varför ni inte föreslår
            90 % när ni anser att de sjuka skall ha 90 %.
          </note>
          <note n="847875a1">
            Ni brukar ju alltid ha pengar att betala med.
          </note>
          <note n="683d95f2">
            Höginkomsttagarna är som jag ser det en viktig del för att stabilisera
            vår försäkring. Eftersom de sällan är sjuka men betalar höga avgifter
            är de ett nyttigt tillskott till försäkringen och hjälper till
            att stabilisera den. Att i det läget göra som Miljöpartiet föreslår,
            att bryta taket på låg nivå och däröver betala ut endast 40 %
            i ersättning, är enligt mitt sätt att se barockt. Alla skall tillhöra
            försäkringen. Men med
          </note>
          <note n="9c749d0e">
            Miljöpartiets modell skall alla inte få en rimlig ersättning.
            Däremot skall man betala höga avgifter.
          </note>
          <note n="f0f039f7">
            Fru talman! Regeringspartierna föreslår även i detta betänkande
            - som Gullan Lindblad har sagt - en avgiftsväxling mellan sjukförsäkringsavgifter
            och arbetsmarknadsavgifter. Varför inte säga som det är,
          </note>
          <note n="32dd31f1">
            Börje Nilsson? Arbetsgivarna skall enligt er mening stå för kostnaderna
            för arbetslösheten och de sjukskrivna skall betala sin sjukförsäkring.
            Vad är det för ideologi att blanda bort korten när ni ändå vill
            klämma åt människorna? Vågar ni inte stå för att såväl arbetslösheten
            som sjukfrånvaron kostar pengar och att vi gemensamt måste stå
            för de finanserna?
          </note>
          <note n="007dc51b">
            Fru talman! Jag vill avslutningsvis ställa frågan:
          </note>
          <note n="3bd05051">
            Var står Centern? Har ni lämnat grundtrygghetsmodellen, vilket
            är så förödande för många sjuka, och anslutit er till inkomstbortfallsprincipen?
            Det är roligt med regeringssamverkan. Men det är inte så roligt
            att bli sjuk med den neddragning som Centern medverkar till.
          </note>
          <note n="68d509de">
            Fru talman! Detta har handlat mycket om nivåer.
          </note>
          <note n="e8f132be">
            Jag yrkar avslutningsvis bifall till reservationerna 1
          </note>
          <note n="6f9710e9">
            och 6, men jag står självfallet bakom även reservation
          </note>
          <note n="fd4f085d">
            10.
          </note>
          <note n="3f24c350">
            Anf. 3 ULLA HOFFMANN (v)
          </note>
          <note n="e8d1a5d7">
            Fru talman! I dag kommer en riksdagsmajoritet bestående av socialdemokrater
            och centerpartister att fatta ett beslut om en sänkning av nivån
            i socialförsäkringarna från 80 % till 75 %. Detta är ett tragiskt
            beslut för svenska medborgare, och framför allt för kvinnorna.
            Vi har haft den debatten tidigare i samband med kompletteringspropositionen,
            men det förtjänar att sägas igen. Vänsterpartiet motsätter sig
            denna nivåsänkning. Vi anser att 90 % är en rimlig nivå, men vill
            i nuläget slå vakt om den nuvarande nivån på 80 %. För de av kammarens
            ledamöter som brukar hävda att vi inte finansierar våra förslag
            vill jag hänvisa till vår ekonomiska motion. Till Sigge
          </note>
          <note n="5e0b9121">
            Godin vill jag säga att Vänsterpartiet är ett ansvarskännande
            parti. Därför satsar vi pengarna på att försvara 80 procentsnivån.
          </note>
          <note n="c1b52841">
            En sänkning av nivåerna innebär att ytterligare ekonomisk press
            läggs på kommunerna genom att en stor del av befolkningen kommer
            att hamna under socialbidragsnivån. Vi har tidigare visat att
            en kommunalanställd kvinna eller man med en månadslön på
          </note>
          <note n="e5ca15c6">
            13 000 kr med utskottets förslag hamnar under den av
          </note>
          <note n="0e8f0c82">
            Socialstyrelsen fastställda normen för socialbidrag.
          </note>
          <note n="02b6ae5a">
            Det är väl ändå inte meningen att en person som arbetar heltid
            vid sjukdom skall belasta kommunernas socialbidragskonto? Detta
            kan väl ändå inte kallas för generell välfärd?
          </note>
          <note n="c7258a6a">
            Föräldraförsäkringsnivån sänks också. Men till skillnad från
            förändringarna i de andra delsystemen kommer den sänkta ersättningsnivån
            att gälla retroaktivt, dvs. ersättningsnivån sänks även för de
            barn som är födda före ikraftträdandet. Jag har fått ett antal
            brev från upprörda föräldrar som i ett brev för inte så länge
            sedan fick meddelande om att de inte skulle beröras retroaktivt
            men som nu av försäkringskassan fått motsatta besked. Det innebär
            att de föräldrar som planerat sin föräldraledighet för att kunna
            vara tillsammans med barnen så mycket som möjligt kommer att förlora.
            För några kanske det blir fråga om att avstå på grund av ekonomiska
            skäl
          </note>
          <note n="0b0e9713">
            Det hävdades i debatten om flerbarnstilläggen att människor inte
            skaffar barn av ekonomiska skäl. Men för många kvinnor och män
            är det faktiskt så att man noga tänker över innan man skaffar
            barn, helt enkelt därför att man vill kunna sörja för deras uppväxt.
          </note>
          <note n="de0554bd">
            Något annat vore inte försvarbar, och det tyder på ansvarstagande.
          </note>
          <note n="f342970d">
            Många lever i dag på marginalen där hundralappar spelar en roll.
            Betydelsen av fasta spelregler brukar hävdas vad gäller marknaden.
            Men det är inte endast marknaden och företagen som behöver fasta
            spelregler för att kunna planera. Även enskilda människor har
            behov av att kunna planera för att kunna göra långsiktiga åtaganden,
            som t.ex. att skaffa barn. Att förändra förhållanden retroaktivt
            tycker inte Vänsterpartiet är att ge människor fasta spelregler.
            Vi motsätter oss i första hand sänkningen av nivån i föräldraförsäkringen,
            men också att sänkningen kommer att gälla för de barn som är födda
            före den 1 januari 1996.
          </note>
          <note n="8de8dc15">
            Fru talman! Statsrådet Hedborg har vid upprepade tillfällen bedyrat
            att hon står fast vid inkomstbortfallsprincipen vad gäller socialförsäkringarna.
            Hon har också rått svenska folket att inte ta privata pensionsförsäkringar.
            Statsrådet har också hävdat att inte förrän parterna kommit överens
            om utformningen av tilläggsförsäkringar - där statsrådets krav
            är att de skall utformas så att de generella försäkringarnas effektivitet
            och jämlikhet uppnås - skall den s.k.
          </note>
          <note n="c29ffad1">
            minskningsregeln försvinna.
          </note>
          <note n="e027a819">
            I 3 kap. 4 a § lagen om allmän försäkring finns den s.k. begränsningsregeln.
            Syftet är, om jag skall tolka den lagstiftande församlingen välvilligt,
            att man inte genom kollektivavtal skall kunna teckna avtal på
            högre nivå än 10 % utöver den lagstiftade ersättningen och därmed
            slå undan lagstiftningen om de nivåer riksdagen beslutat.
          </note>
          <note n="73ef92e9">
            Denna paragraf är ett bestraffande av det kollektiva sparandet,
            eftersom privata försäkringar, företagsförsäkringar eller kollektiva
            försäkringar under huvudorganisationsnivå, dvs. klubbar och avdelningar,
            inte berörs av den nuvarande eller den kommande lagtexten. Där
            står nämligen: "avtal träffade mellan arbetsmarknadens huvudorganisationer".
          </note>
          <note n="dfbcf95f">
            Genom att lagtexten är formulerad på detta sätt begränsas indirekt
            kollektivavtalsrätten, och parternas rätt att prioritera mellan
            lön eller andra trygghetslösningar inskränks. Dessutom innebär
            det också - om jag förstått det hela rätt - att avtal om tilläggsförsäkringar
            som träffas mellan t.ex. Metallklubben på Volvo och företaget
            inte omfattas av minskningsregeln.
          </note>
          <note n="28203714">
            Om statsrådet Hedborg menar vad hon säger bör hon därför se över
            lagregeln.
          </note>
          <note n="32716d9b">
            Fru talman! Vänsterpartiet har vid flera tillfällen påpekat brister
            vad gäller konsekvensanalyser i regeringens olika förslag. Så
            sent som i betänkandet
          </note>
          <note n="914edb41">
            1994/95:SfU20 påtalade utskottet detta med anledning av riksdagens
            revisorers förslag Kontroll av socialförsäkringen. Utskottet delade
            då revisorernas uppfattning att konsekvensanalyser i propositionerna
            är bristfälliga i olika avseenden. Riksdagen ställde sig också
            bakom denna hemställan från utskottet. Trots detta saknar den
            proposition som ligger till grund för det betänkande vi nu behandlar
            ordentliga konsekvensanalyser.
          </note>
          <note n="5b70638e">
            I en motion av Sven-Erik Österberg m.fl. framför motionärerna
            en stor oro för vad egenavgifterna i det nya pensionssystemet
            kommer att innebära. Jag delar den oron, inte bara för de kommande
            egenavgifterna utan även för de nuvarande redan befintliga. Genom
            att egenavgifterna är avdragsgilla kostar de mindre för höginkomsttagarna
            än för låginkomsttagarna.
          </note>
          <note n="b10f0d08">
            Jag vill också ta tillfället i akt att återigen lyfta fram det
            s.k. jämställdhetsdirektivet till samtliga kommittéer och utredare
            att redovisa jämställdhetspolitiska konsekvenser av sina förslag.
            Jag anser att riksdagen för att kunna fatta beslut och se konsekvenserna
            av besluten måste ha ordentliga underlag. Att vi sedan drar partipolitiskt
            olika slutsatser av analyserna är en helt annan fråga. Under denna
            mandatperiod har fattats en mängd olika beslut där inte någon
            kan överblicka vad de kommer att få för konsekvenser för den enskilda
            mannen eller kvinnan. Alla förslag till förändringar från regeringen
            måste därför föregås av ordentliga konsekvensanalyser, inklusive
            jämställdhetspolitiska sådana.
          </note>
          <note n="360359f0">
            Vänsterpartiet har i sin motion till propositionen motionerat
            om ytterligare ett tillkännagivande. Vi har dock i utskottstexten
            blivit i stort tillgodosedda. Vi har därför inte reserverat oss
            utan denna gång nöjt oss med ett särskilt yttrande. Men vi avser
            att återkomma i frågan.
          </note>
          <note n="b6527e46">
            Fru talman! Jag står självfallet bakom Vänsterpartiets reservationer,
            men av hänsyn till kammaren yrkar jag bifall endast till reservation
            2 avseende mom. 1.
          </note>
          <note n="51f897a9">
            Anf. 4 SIGGE GODIN (fp) replik
          </note>
          <note n="d05ba0e5">
            Fru talman! Jag är litet överraskad över Vänsterpartiets skrivning.
            Ni säger i er reservation om ersättningsnivåerna: "Enligt utskottets
            uppfattning är
          </note>
          <note n="077aa18d">
            90 % av den förmånsgrundande inkomsten den enda rimliga ersättningsnivån
            i socialförsäkringarna".
          </note>
          <note n="27e6362d">
            Det är ganska ovanligt, Ulla Hoffmann, att skriva det i en reservation
            när man menar 80 %. Eller rättare sagt: det är populism i sin
            prydno. Det är verkligen effektivt att i de första raderna i reservationen
            för säkerhets skull skriva att det skall vara 90 %, men långt
            ner i reservationstexten föreslå 80 %. Alltid är det någon som
            studerar betänkandet och ser detta.
          </note>
          <note n="df490b36">
            Jag är överens med Ulla Hoffmann att man skall ha konsekvensanalyser.
            Men frågan är: Skall vi kanske också göra en konsekvensanalys
            av den skrivna texten i reservationen för att få reda på vad människor
            ser, läser och får för sig? De allra flesta tror säkert att
          </note>
          <note n="12274255">
            Vänsterpartiet är det enda parti som verkligen står för
          </note>
          <note n="e3b5fe2d">
            90 % sjukersättning - fast det i reservationen föreslår
          </note>
          <note n="7d067d65">
            80 %. Det tycker jag är att föra väljarna bakom ljuset.
          </note>
          <note n="707db8d3">
            Anf. 5 ULLA HOFFMANN (v) replik
          </note>
          <note n="2800d3aa">
            Fru talman! Jag har med tanke på det Sigge Godin just nu sade
            om ordet populism slagit upp det i en ordbok och sett efter vad
            det betyder. Populism betyder att man förklarar sig på ett sätt
            så att människor begriper. Det är alldeles klart och tydligt att
            Sigge
          </note>
          <note n="8924746b">
            Godin inte begriper vad som står i reservationen.
          </note>
          <note n="d4cbe824">
            Vi har skrivit att Vänsterpartiet tycker att en rimlig nivå för
            socialförsäkringarna är 90 %. Men i dagsläget anser vi att ett
            ansvarstagande för ekonomin i Sverige innebär att vi avsätter
            pengar för att försvara och skydda den nuvarande nivån 80 %.
          </note>
          <note n="b2e21d80">
            Anf. 6 SIGGE GODIN (fp) replik
          </note>
          <note n="dacb6300">
            Fru talman! Ulla Hoffmann och jag kan väl gå ut på gator och
            torg tillsammans. Det tror jag dessutom skulle vara trevligt.
            Vi kunde fråga människor vad de tror om den här skrivningen. Jag
            tror att det är min åsikt som gäller.
          </note>
          <note n="b1f4746b">
            Människor tror att Vänsterpartiet är det enda parti i Sveriges
            riksdag som vill ha 90 % sjukersättning.
          </note>
          <note n="7d298262">
            Men så är inte fallet. Det är 80 % som gäller. Jag tackar i och
            för sig för stödet att ni vill lägga nivån på
          </note>
          <note n="578ae007">
            80 %, för där vill också Folkpartiet lägga nivån. Men populism
            skall vi ägna oss åt vid något annat tillfälle, och i varje fall
            inte här i kammaren.
          </note>
          <note n="337574c4">
            Anf. 7 ULLA HOFFMANN (v) replik
          </note>
          <note n="f88f46e9">
            Fru talman! Jag skulle mycket väl kunna tänka mig att gå ut på
            gator och torg. Sigge Godin vill att vi skall åka ut och titta
            på mycket. Varför inte göra slag i saken och verkligen göra någonting
            utav det?
          </note>
          <note n="eba28b9a">
            Jag vill också påpeka att Vänsterpartiet inte är det enda parti
            som uttryckt att det vill att nivån skall ligga kvar på 90 % och
            beklagar de sänkningar som görs.
          </note>
          <note n="fb9d4d37">
            Jag vill inte på något sätt ta andra partier i försvar vad gäller
            nivåsäkningarna. Men nog är det så att de flesta av kammarens
            ledamöter skulle önska att ersättningarna kunde ligga kvar på
            en högre nivå är den vi har i dag.
          </note>
          <note n="ec9b0138">
            När det sedan gäller konsekvensanalyserna tror jag faktiskt att
            Sigge Godin förstår exakt vad som står i det särskilda yttrandet
            och vad det innebär.
          </note>
          <note n="8a48d279">
            Anf. 8 RAGNHILD POHANKA (mp)
          </note>
          <note n="d876ec9f">
            Fru talman! Det viktigaste beslutet i betänkande
          </note>
          <note n="9b13bf1f">
            SfU2 har riksdagen redan godkänt. Det gäller att sjukpenning
            och sjuklön skall ge en ersättning på
          </note>
          <note n="6edeb5d4">
            75 %. Förslagen till lagändringar orsakade av nämnda beslut kommer
            här.
          </note>
          <note n="e515e692">
            De enhetliga ersättningarna gäller också föräldrapenning, tillfällig
            föräldrapenning, havandeskapspenning, rehabiliteringspenning,
            särskild sjukpenning enligt lagen om statligt personskadeskydd
            och närståendepenning. Det är alltså ett helt batteri.
          </note>
          <note n="377fb199">
            Det är i och för sig bra att man försöker ha en enhetlig ersättning
            eftersom så många ramlar mellan stolarna när det gäller olika
            ersättningar. Men det finns ett undantag, och det är förstås karensdagen
            och den 85-procentiga ersättningen under de 60 dagar som kallas
            pappa- och mammamånader. Där finns då en
          </note>
          <note n="7f50de73">
            85-procentig ersättning.
          </note>
          <note n="980c882d">
            Jag skall nämna några ändrade spelregler för hushållen som sammantaget
            drabbar stora grupper alltför hårt. Jag skall bara ta några. Det
            finns minst ett trettiotal. Några till kommer ytterligare i det
            här betänkandet.
          </note>
          <note n="59c4805f">
            Det är en begränsad uppräkning av basbeloppet, värnskatt, avdragsgränsen
            för resor till och från arbetet, höjda egenavgifter och så en
            positiv förändring, nämligen återinfört statligt grundavdrag.
            Vidare är det sänkta flerbarnstillägg, fryst bidragsförskott,
            slopat vårdnadsbidrag, sänkt föräldrapenning för barn födda fr.o.m.
            den 1 januari 1995, ändrad aktiebeskattning, höjda inkomst- och
            hyresgränser för bostadsbidrag, kommunalskatten höjd i ca 100
            kommuner - det är den största genomsnittliga kommunalskattehöjningen
            sedan 1981. Jag kunde stå här länge och läsa så. Det finns många
            fler. Men jag gör inte det eftersom det är viktigt att man har
            litet balans i sitt anförande.
          </note>
          <note n="347772ab">
            Jag har endast nämnt en del försämringar för hushållen, såväl
            för pensionärshushåll, barnfamiljer och par- eller ensamhushåll.
          </note>
          <note n="fe65e963">
            Behovet av konsekvensanalyser är skriande. Det har hänt så mycket
            de senaste åren att man omöjligt kan få en helhetsbild för olika
            grupper i samhället.
          </note>
          <note n="2e504076">
            Miljöpartiet anser att man också bör ha en framförhållning. Ett
            försök till analyser och sammanvägningar skall göras innan nya
            förändringar genomförs inom bidragssystemen och vid avgiftshöjningar.
            Även förbättringar bör noga övervägas så att de träffar rätt.
          </note>
          <note n="22bfc7c6">
            Genom den ändrade skrivningen i betänkandet avstod jag från att
            reservera mig. Men jag vill ändå betona vikten av noggranna konsekvensanalyser
            genom ett särskilt yttrande.
          </note>
          <note n="54eff761">
            Jag yrkar bifall till reservation 3 mom. 1 och reservation 12
            mom. 14 och 15.
          </note>
          <note n="333fbd6e">
            Genom de samlade neddragningarna och arbetslösheten har ca 40
            % av befolkningen hamnat under, på eller strax över socialbidragsnormen.
            40 % - det är helt enkelt oerhört. De lever under knapphetens
            tyranni. Man säger att samhället väljer sina fattiga och att fattigdomen
            är klädd i kvinnokläder. Det är kvinnorna som har de lägsta lönerna.
            Det är kvinnorna som oftast är ensamstående med barn. Men även
            lågavlönade långtidssjuka eller arbetslösa män har stora svårigheter.
          </note>
          <note n="be914386">
            Genom kommunernas minskande ekonomier tvingas de också att spara
            och ifrågasätta. Kommunerna kräver att de som söker socialbidrag
            skall vara aktivt arbetssökande och inte bara stå till arbetsmarknadens
            förfogande. Det finns olika modeller för detta, bl.a. Uppsalamodellen
            som är oerhört sträng. Man har minskat socialbidragen på det sättet,
            men samtidigt blir fler människor utslagna och fler tappar sitt
            självförtroende och går på knäna.
          </note>
          <note n="a0eb15c4">
            Dessa människor har inte råd med barnomsorg.
          </note>
          <note n="44df0750">
            Det finns kommuner som ger fri barnomsorg åt låginkomsttagare,
            men det är inget krav. Det är kommunen som bestämmer det. Man
            måste ha en barnomsorgsplats för att aktivt kunna söka jobb. Det
            blir moment
          </note>
          <note n="7ceed0de">
            22. 2 000 barn har på kort tid mist sin daghemsplats.
          </note>
          <note n="f172a69d">
            Tusentals barnfamiljer vräks. Förra året var det närmare 9 000.
            Vad händer med dem?
          </note>
          <note n="28e035a4">
            Vi vet att självmord och självmordsförsök finns med i bilden
            som en yttersta konsekvens. Vad finns inte då av hopplöshet och
            desperation i dessa grupper?
          </note>
          <note n="3cdc7f64">
            De mister sitt självförtroende, sitt hopp och orkar varken med
            sig själva eller sina barn.
          </note>
          <note n="9ab227bd">
            Sverige måste spara, och alla måste hjälpa till, även de ekonomiskt
            svagaste grupperna, säger man.
          </note>
          <note n="264826e2">
            Det anser inte Miljöpartiet vara den rätta vägen att gå.
          </note>
          <note n="599435d7">
            Vi har sedan ett år försökt att föra fram en annan modell som
            spar något mer än förslaget med en utdelning på 75 % i socialförsäkringarna.
            Vi kallar detta för det brutna taket. Att vi råkar spara 500 miljoner
            -
          </note>
          <note n="107aac3e">
            det är en liten summa i de här sammanhangen -
          </note>
          <note n="f7bcdf73">
            handlar mer om att vi vill vara på den sidan eftersom vi har
            ställt upp på besparingarna.
          </note>
          <note n="7d883ee7">
            Med det brutna taket visar vi att det finns en annan modell att
            spara. Just nu är det ganska låga tak. Vi kan säga som Vänsterpartiet
            att vi gärna skulle vilja ha högre tak, men vi har satt taket
            på 80 % av en lön på upp till 4,2 basbelopp. Det följer alltså
            med om basbeloppet ändras. Det är 12 700 kr. Det är stora grupper
            som ligger där. Det är just dessa grupper som halkar under socialbidragsnormen
            med den 75-procentiga ersättningen. Den del av inkomsten som överstiger
          </note>
          <note n="91364886">
            12 700 ger bara 40 %. Alla får 80 % på den första delen, på resten
            får man 40 %. Det är en ganska skarp neddragning. Men inte förrän
            man når upp till en månadslön på 14 500 blir det mindre än Centerns
            och
          </note>
          <note n="a7f60461">
            Socialdemokraternas förslag.
          </note>
          <note n="bcf8011b">
            Modellen visar att man kan spara på ett mer solidariskt sätt.
            Siffrorna kan naturligtvis höjas, men vi har som sagt var lovat
            att följa sparkraven, och då är de ganska låga. Det kan man anmärka
            på, men vi har dock skyddat de allra svagaste grupperna. Det är
            avsikten.
          </note>
          <note n="cc629a24">
            Vår föreslagna ökning av barnbidraget till 1 000 kr per månad
            och barn skulle ge barnfamiljer med låga inkomster ytterligare
            en kraftig förbättring. Det behandlas alltså i socialutskottet,
            men om man vill ha en helhetssyn måste det plockas in här.
          </note>
          <note n="5299fe6a">
            Vi har dessutom förslag på ett grundskydd som skulle ge en bastrygghet
            vid långvarig arbetslöshet, sjukskrivning m.m. Det handlar alltså
            inte om det första 1-3 åren. Vi har inte preciserat det.
          </note>
          <note n="b0c985a8">
            Genom våra sammanlagda förslag hjälper vi stora grupper att få
            behålla greppet över sina liv och slippa söka socialbidrag. Det
            innebär ofta att man får vika ut sig ekonomiskt. Man kan inte
            behålla några buffertar utan man får göra sig av med dem först.
            Då är man nästan redan utslagen.
          </note>
          <note n="a40c6840">
            900 000 människor står i dag helt eller delvis utanför välfärdssystemen.
            Där har vi börjat arbeta med frågan om en allmän arbetslöshetsförsäkring
            då vi inser att de största skillnaderna går mellan dem som är
            inne i systemet och dem som är utanför. Även om man för normerna
            upp och ned till 75 %, 80 % och
          </note>
          <note n="7f88fe81">
            85 %, är det de som är utanför systemen som har det allra värst,
            och det är så många i dag.
          </note>
          <note n="ecf87582">
            Tillhör man inte rätt grupp eller rätt fack, har bra lön, är
            anställd på lämpligt företag eller om man inte är frisk kan man
            få problem med försäkringar. Vi säger ju ofta här i riksdagen
            att man kan tilläggsförsäkra sig. Men tre av tio LO-fackmedlemmar
            har ingen möjlighet att ta tilläggsförsäkringar. Det handlar inte
            bara om att de kanske inte har råd, utan de blir inte godkända
            eftersom de inte är tillräckligt friska.
          </note>
          <note n="533c9299">
            Nu skall förändringar som är större än de olika procentsatserna
            i socialförsäkringssystemen smyginföras. Man tvingas till privata
            försäkringar även om man har låga löner. Det är motsatsen till
            de allmänna obligatoriska försäkringarna. Där står tre av tio
            LO-
          </note>
          <note n="25abee4a">
            medlemmar av hälsoskäl utan möjlighet att teckna försäkring.
            Förändringen innebär att man i tysthet flyttar över från det offentliga
            systemet till det privata, och där får inte alla vara med. Vi
            måste alltså värna om socialförsäkringarna, men också om avtalsoch
            grupplivförsäkringar.
          </note>
          <note n="3087c0eb">
            Det är mycket viktigt att man ser till dessa människor, som står
            helt utanför.
          </note>
          <note n="71e5ef8d">
            I reservation 12, som gäller mom. 14 och 15, redogör vi mera
            i detalj för den finansiering som Miljöpartiet vill förorda. Vi
            menar att arbetsgivarnas sänkta sjuklönekostnader inte bör följas
            av höjda arbetsgivaravgifter, utan av miljörelaterade skatter.
          </note>
          <note n="3a351858">
            Vi motsätter oss också höjningen av den allmänna sjukförsäkringsavgiften.
            Höjningen slår fördelningspolitiskt orättvist, genom att högre
            inkomsttagare kan tillgodogöra sig ett högre skatteavdrag, som
            nämnts här tidigare, och den urgröper kommunernas skattepolitik.
            Kommunernas och landstingens skatteinkomster minskar med över
            2 miljarder, vilket kommer att leda till ett ökat tvång att avskeda
            ytterligare människor inom kommunerna. Samtidigt får staten överta
            betalningen genom ökade kostnader för arbetslöshetsersättning
            och arbetsmarknadspolitiska åtgärder. Det är bara en rundgång
            av pengar.
          </note>
          <note n="ca990b0a">
            Sedan vill vi att koldioxidskatten inom industrin skall höjas
            med 2 öre/kg, att skatten på elektrisk kraft till hushåll och
            icke industriell verksamhet skall höjas med 2,5 öre/kWh och att
            den särskilda skatten på kärnkraftsel skall höjas med 2,5 öre/kWh.
          </note>
          <note n="47467033">
            Det finns alltså en möjlighet att finansiera de här systemen
            även på andra sätt och att göra en solidarisk fördelning.
          </note>
          <note n="4f821180">
            Anf. 9 ULLA HOFFMANN (v) replik
          </note>
          <note n="3096b8f3">
            Fru talman! Ragnhild Pohanka säger att hon och
          </note>
          <note n="60be1a26">
            Miljöpartiet vill värna socialförsäkringssystemen, och där är
            vi helt eniga. Sedan är frågan på vilket sätt man vill värna socialförsäkringssystemen.
          </note>
          <note n="2e0ee9e2">
            Ragnhild Pohankas partiledare har kallat den fördelningsprincip
            som är grunden för välfärden, dvs.
          </note>
          <note n="b492632d">
            våra socialförsäkringar, idiotisk. Men vad Ragnhild
          </note>
          <note n="c2b6b5e2">
            Pohanka glömmer att ta upp är att det är skärpta regler, nivåsänkningar
            och andra försämringar som tillsammans har gjort att socialförsäkringarna
            inklusive förtidspensionen går med mer än 20 miljarder i överskott
            i år. Det är intressant. Då hjälper det ju inte med ett brutet
            tak, som Ragnhild Pohanka förespråkar.
          </note>
          <note n="88e65cc8">
            Problemet med socialförsäkringarna är att det är akassan som
            går med förlust, inte de andra. Men om man lägger in a-kassan
            under socialförsäkringssystemet kommer det ju att leda till att
            vi avhänder oss kampen mot full sysselsättning. Det är i och för
            sig inte konstigt eller ologiskt att Miljöpartiet förespråkar
            grundtrygghet, eftersom man genom att stödja regeringens konvergenskrav
            därmed också gav upp kampen för full sysselsättning.
          </note>
          <note n="f2ee4e35">
            Anf. 10 RAGNHILD POHANKA (mp) replik
          </note>
          <note n="025ea236">
            Fru talman! Jag är mycket ledsen, men jag hörde väldigt litet
            av det Ulla Hoffmann sade, så jag har svårt att svara på repliken.
          </note>
          <note n="deefa154">
            Anf. 11 ULLA HOFFMANN (v) replik
          </note>
          <note n="22f4cb3f">
            Fru talman! Jag skall försöka komma ihåg vad jag sade.
          </note>
          <note n="77f0157d">
            Jag sade att jag delar Ragnhild Pohankas uppfattning att vi måste
            värna socialförsäkringarna, men att det finns olika vägar att
            värna systemet. Jag pekade på att Miljöpartiets partiledare, eller
            språkrör, har kallat den fördelningsprincip som är grunden för
            socialförsäkringssystemen idiotisk.
          </note>
          <note n="b5ff3dea">
            Jag påpekade också att Ragnhild Pohanka glömmer, när hon talar
            om det brutna taket, att nämna att socialförsäkringarna inklusive
            förtidspensionen går med mer än 20 miljarder i överskott i år.
            Man behöver alltså inte sänka nivåerna. De pengarna går rakt in
            i statskassan.
          </note>
          <note n="55ac6511">
            Om man lägger arbetslöshetsförsäkringen under socialförsäkringstaket,
            som Miljöpartiet föreslår, innebär det att vi avhänder oss kampen
            för full sysselsättning.
          </note>
          <note n="243019c4">
            Jag sade också att jag inte tycker att det är konstigt att Miljöpartiet
            förespråkar grundtrygghet, eftersom man genom att stödja regeringens
            konvergensprogram därmed också gav upp kampen för full sysselsättning,
            som alltså är förutsättningen för den generella välfärden.
          </note>
          <note n="4ab032cf">
            Anf. 12 RAGNHILD POHANKA (mp) replik
          </note>
          <note n="3921d9a8">
            Fru talman! Det är bra att vi är eniga i vissa frågor. Jag känner
            till att socialförsäkringarna går med ett så pass stort överskott,
            och man räknar med att det skall bli ännu större nästa år. Jag
            har läst att det kan bli 40 miljarder, men jag har inte kontrollerat
            det och vet inte om det stämmer. Överskottet är alltså 20
          </note>
          <note n="cc940a26">
            miljarder i år, så visst finns det pengar för att behålla nuvarande
            nivåer. Men vi har ställt upp på den här besparingen, och då är
            det svårt att avvika från den.
          </note>
          <note n="ff224407">
            Jag tycker inte alls att detta betyder att vi sätter stopp för
            kampen mot arbetslösheten. Vi vill ha en grundtrygghet för t.ex.
            dem som blir utförsäkrade. Det finns ju människor som blir utförsäkrade
            i dag, och vad skall de leva på? Skall de leva på socialbidrag?
          </note>
          <note n="afd7e312">
            Det kan inte vara ett bättre alternativ att de måste söka socialbidrag
            än att de får en grundtrygghet. Man skall naturligtvis fortsätta
            att aktivt försöka föra in människor i arbete igen.
          </note>
          <note n="b5d3763d">
            Vi har inte heller lämnat inkomstbortfallsprincipen, men vi menar
            att man lämnar den också genom majoritetens förslag. Vad har de
            som har blivit utförsäkrade? Grundtryggheten skulle vara ett skyddsnät
            för dem.
          </note>
          <note n="42a1dc06">
            Anf. 13 ULLA HOFFMANN (v) replik
          </note>
          <note n="ac42298b">
            Fru talman! Jag pekade just på lösningar, när det gäller hur
            man nu vill värna socialförsäkringssystemen. Enligt våra beräkningar
            kostar det ungefär 600
          </note>
          <note n="bf62c9cc">
            miljoner kronor att behålla 80-procentsnivån. Det är med andra
            ord de pengar som Ragnhild Pohanka säger sig spara.
          </note>
          <note n="c8ff4e18">
            Jag tillhör dem som är inkomstbortfallsprincipfundamentalister,
            eftersom jag anser att den fördelningsprincipen är den bästa för
            våra socialförsäkringssystem. Jag delar alltså inte Ragnhild Pohankas
            och
          </note>
          <note n="bde5ac4c">
            Miljöpartiets uppfattning att ett brutet tak skulle lösa våra
            problem. Tvärtom tror jag att det skulle bli ännu fler privata
            försäkringar med ett sådant system.
          </note>
          <note n="91395a06">
            Anf. 14 RAGNHILD POHANKA (mp) replik
          </note>
          <note n="a736ae93">
            Fru talman! Jag tror att Ulla Hoffmann i det här fallet inte
            har tänkt på de människor som står utanför systemet. Det är ändå
            fråga om 900 000 människor i dag. Vi måste tänka på dem också.
            Jag tror inte alls att det brutna taket skulle innebära det som
            Ulla
          </note>
          <note n="77cdb3e8">
            Hoffmann säger.
          </note>
          <note n="bc7c898e">
            Dessutom talar Ulla Hoffmann om de 500 miljoner som vi säger
            att vi sparar. Jag har fått helt andra siffror när det gäller
            dessa 5 %, nämligen mellan 2
          </note>
          <note n="9647699e">
            och 3 miljarder. Men jag kan ha fått fel siffror.
          </note>
          <note n="b816a05d">
            Anf. 15 SIGGE GODIN (fp) replik
          </note>
          <note n="0f3e1264">
            Fru talman! Eftersom Miljöpartiet har rest land och rike runt
            och pläderat för den här linjen, som de tror att folk tycker är
            jättebra, skulle jag vilja fråga
          </note>
          <note n="de1449ec">
            Ragnhild Pohanka: Var finns försäkringsmässigheten, som innebär
            att människor som betalar avgifter till försäkringen också får
            förmåner som motsvarar dem?
          </note>
          <note n="16cd74a9">
            I dag pågår en debatt ute i samhället där SACO
          </note>
          <note n="94d34f93">
            flaggar för att gå ut i Europa och kollektivt köpa tilläggsförsäkringar
            till sina medlemmar. Jag vet att det finns flera fackförbund som
            tänker samma tanke.
          </note>
          <note n="615d30e0">
            Då uppstår det problem som jag nämnde i mitt anförande, dvs.
            att höginkomsttagarna försöker försäkra sig på ett annat sätt,
            försöker komma ur den statliga modellen. Vi behöver dem ju så
            väl - vi behöver alla i försäkringen. Höginkomsttagarna har låg
            sjukfrånvaro och betalar höga avgifter, och de bör också ha en
            rimlig nivå om de skulle råka bli sjuka.
          </note>
          <note n="01aefaec">
            Alla som tjänar över 14 000 kr skall ni klämma åt.
          </note>
          <note n="d614ee27">
            Men det är inga höginkomsttagare, Ragnhild Pohanka, utan det
            är låginkomsttagare. Tänk bara tanken att en i familjen är arbetslös
            och den andre tjänar 14 000-
          </note>
          <note n="d2f0a3b5">
            15 000 kr och blir sjuk. Det är då inte så enkelt att klara de
            dagliga räkningar som skall betalas eller att klara en rimlig
            standard.
          </note>
          <note n="2d9c65ba">
            Frågan är då: Hur har Miljöpartiet tänkt sig avgifterna för människorna
            i detta system? Skall de betala långt över taket, upp till taket
            eller utifrån de förmåner de har? Vad är det Miljöpartiet försöker
            säga till svenska folket?
          </note>
          <note n="0cc3c51e">
            Anf. 16 RAGNHILD POHANKA (mp) replik
          </note>
          <note n="06a52f26">
            Fru talman! Det är faktiskt så att mycket mer än hälften av svenska
            folket har inkomster under 14 500
          </note>
          <note n="3f081912">
            kr. Jag kan hålla med om att man kan tycka att det är medelinkomsttagare.
            Det går an så länge det är två i familjen, även om de är sjuka,
            därför att man klarar sig mycket lättare då. Det är de ensamstående
            som har det svårast att klara sig på de inkomsterna.
          </note>
          <note n="25c0a201">
            Vi menar att man skall fortsätta att betala sociala avgifter
            upp till 7,5 basbelopp. Vi menar att det fortfarande finns en
            motivation att göra det när man får
          </note>
          <note n="3afc12e1">
            40 %. Man kan bedöma det olika, om man tycker att den motivationen
            är tillräcklig.
          </note>
          <note n="b23e24ea">
            Sedan kan ju faktiskt inte SACO bestämma att man inte skall betala
            avgifter som är fastställda i lag;
          </note>
          <note n="fb6a2d45">
            det är ju omöjligt. Man får gärna försäkra sig ytterligare. Det
            kan vi inte förbjuda någon.
          </note>
          <note n="3285fae8">
            Men det blir problem om vi tillämpar inkomstbortfallsprincipen
            redan för dem som har deltidsarbete och t.ex. 8 000 kr i månaden.
            Vad skall de göra om de bara får 75 %?
          </note>
          <note n="6d10afa7">
            Anf. 17 SIGGE GODIN (fp) replik
          </note>
          <note n="029c085e">
            Fru talman! Jag konstaterar att Miljöpartiet inte tycker att
            det skall vara någon försäkringsmässighet i våra system. När det
            gäller SACO och andra fackförbund får vi den här debatten i samhället.
            Vi får ett antal människor, som inte ens är höginkomsttagare,
            som tycker att det är orimligt att de skall betala till en försäkring
            där de, om de blir sjuka, inte får ersättning så att de hjälpligt
            kan klara sin dagliga standard.
          </note>
          <note n="9430b76c">
            Det är det Miljöpartiet säger, och det är den debatten som jag
            inte tycker om. Om det blir så har vi inte ett solidariskt försäkringssystem.
            Vi kommer att mista det. Det är alltså Miljöpartiet som går i
            täten för att säga till människor att vi skall ha ett så orättvist
            system som möjligt, för det gagnar några få i samhället.
          </note>
          <note n="ebceda22">
            Och sedan försöker ni få människor att tro att ni klämmer åt
            höginkomsttagarna medan de andra klarar sig. Men så är inte fallet
            med ert förslag.
          </note>
          <note n="4799f41f">
            Anf. 18 RAGNHILD POHANKA (mp) replik
          </note>
          <note n="5f9468dc">
            Fru talman! Jag kan hålla med om att 80 % är för lågt för att
            man skall klara sig bra om man är låginkomsttagare, men jag tror
            faktiskt att människor kan klara sig på våra ersättningar om de
            inte har byggt in sig i en för hög standard.
          </note>
          <note n="a8568f6e">
            Vi värnar om det här socialförsäkringssystemet.
          </note>
          <note n="626875a6">
            Vi anser att man får utdelning av det, även om den är låg vid
            inkomster över 14 500 kr. Det håller vi med om. Men vi anser att
            det här är ett sätt att mera solidariskt försöka spara än när
            man ger samma besparingskrav åt låg- och höginkomsttagare. Det
            är ju solidariteten vi är ute efter, inte tvärtom.
          </note>
          <note n="70ef454a">
            Anf. 19 ROSE-MARIE FREBRAN (kds)
          </note>
          <note n="878bd54a">
            Fru talman! Jag konstaterar, liksom en del talare gjort tidigare,
            att det här betänkandet i stort sett innehåller lagändringar eller
            andra följdändringar av principbeslut som redan fattats här i
            riksdagen. Utskottsbehandlingen och debatten här i dag kan väl
            närmast betraktas som någon form av repris. Man skulle egentligen
            kunna fatta sig mycket kort.
          </note>
          <note n="2b00b6eb">
            Av respekt för alla de medborgare som på olika sätt har hört
            av sig med sin oro inför de beslut som skall fattas här i dag
            väljer jag ändå, precis som övriga partiföreträdare, att utveckla
            de ställningstaganden som vi har gjort i dessa frågor.
          </note>
          <note n="805cdd98">
            Den riktigt stora frågan är naturligtvis ersättningsnivåerna
            i socialförsäkringssystemen, där lagändringarna nu kommer som
            skall göra det möjligt att sänkningarna sker den 1 januari 1996.
          </note>
          <note n="a90335a1">
            Vi kristdemokrater har alltså inte ställt oss bakom förslaget
            till sänkningar av dessa nivåer. Därmed stöder vi inte heller
            förslaget i dag att ändra lagarna så att detta blir möjligt. Vi
            anser visserligen att en enhetlig ersättningsnivå, både i socialförsäkringssystemen
            och i arbetslöshetsförsäkringen, är bra, för att inte säga nödvändig
            av olika skäl. Men vi håller på att den ersättningen under det
            kommande året bör ligga på 80 %. Jag skall strax nämna något om
            vad vi anser om framtiden.
          </note>
          <note n="3f6447db">
            För dem som är riktigt lågavlönade vet vi alla att det kan vara
            kämpigt att ens klara sig på 100 %, alltså sin fulla lön. Även
            de månader, förhoppningsvis många, under ett år när man inte har
            något avbräck, inte blir sjuk, har man ändå svårt att klara sig.
            Redan med den nivå vi hade tidigare, 90 %, kunde det vara besvärligt
            för de lågavlönade. Sänkningen till 80 %
          </note>
          <note n="d326d648">
            blev naturligtvis ytterst påfrestande för dessa grupper.
          </note>
          <note n="5e655c85">
            Nu kommer nästa sänkning, ned till 75 %.
          </note>
          <note n="b4227b1f">
            Vad innebär detta? Jo, det innebär en oerhörd ekonomisk stress
            för många människor. Jag skall inte utveckla vad det kan leda
            till, men det är alltså en ny riskfaktor i samhället. Det innebär
            också en stor ökad kostnad för kommunerna när det gäller socialhjälp.
          </note>
          <note n="f03f57f6">
            Då går jag tillbaka och tänker på hur det lät i valrörelsen.
            Socialdemokraterna deklarerade att det var verksamheten ute i
            kommunerna som skulle värnas, snarare än transfereringarna. Är
            det då så att man kan ha vattentäta skott mellan olika system
            och olika ekonomiska ansvarsnivåer i samhället? Nej, det kan man
            inte. Här ser vi att det är fråga om kommunicerande kärl.
          </note>
          <note n="17e34ee3">
            Om vi i riksdagen beslutar om sänkta nivåer i transfereringssystemen
            leder det alltså till att kommunerna får ökade kostnader för sina
            socialbidrag. Runt om i landet, när man nu i höst har arbetat
            med sina kommunala budgetar, har man kunnat göra beräkningar på
            det här och tala om: Så här många miljoner innebär det för vår
            kommun, och så här många miljoner för vår kommun, i ökade socialbidragskostnader.
          </note>
          <note n="75fb66a1">
            Var det det man menade när man sade att man skulle värna verksamheten
            ute i kommunerna? Skall socialbidrag inte längre vara ett yttersta
            skyddsnät för våra medborgare? Skall det vara det som ligger närmast
            till när man får problem av olika slag? Jag tror inte att det
            är så som vi egentligen har menat att det borde vara i vårt välfärdsland.
          </note>
          <note n="a9b34258">
            När det gäller framtiden anser vi kristdemokrater i likhet med
            Miljöpartiet att vi bör ha ett helt reformerat system. Vi bör
            ha ett system med brutet tak, men inte på de låga nivåer som Miljöpartiet
            har föreslagit med ett brutet tak vid 4 basbelopp. Vi har sagt
            5,5
          </note>
          <note n="4314716c">
            basbelopp, det som i dag är taket i arbetslöshetsförsäkringen,
            där jag inte vet att det är många som har föreslagit någon ökning.
            Vi vill ha 80 % upp till den nivån, för att sedan ha en lägre
            ersättning upp till 7,5
          </note>
          <note n="14a570c5">
            basbelopp, dock inte så låg som 40 %, men man kan tänka sig 50
            %.
          </note>
          <note n="5a076416">
            Anledningen till detta är att vi inte vill dra ned jämnt för
            alla, för låginkomsttagarnas skull. Detta är oerhört viktigt.
          </note>
          <note n="2b66f084">
            Det gäller också föräldraförsäkringen. Vi anser att den skall
            ligga på 80 %. Vi ställer alltså inte upp på förslaget där.
          </note>
          <note n="2a3e45a7">
            När det gäller det förlängda barnbidraget har vi motsatt oss
            den konstruktion av besparing som Socialdemokraterna har föreslagit
            och beslutat med stöd av vissa andra partier. Därför ställer vi
            inte heller upp på den modellen när den nu föreslås även för det
            förlängda barnbidraget.
          </note>
          <note n="28fb2848">
            En annan fråga där vi har en avvikande syn gäller placeringsreglerna
            för Riksförsäkringsverkets fonder.
          </note>
          <note n="e64e61bc">
            Vi har en reservation där. Vi föreslår att man skall få möjlighet
            att placera även i utländska räntebärande papper.
          </note>
          <note n="cb3fd412">
            Vidare gäller det frågorna om arbetsgivaravgifter och egenavgifter,
            där vi inte heller ställer upp på regeringens och utskottsmajoritetens
            förslag om en ytterligare växling av avgifterna. Detta avvisar
            vi alltså.
          </note>
          <note n="4b326aef">
            Slutligen vill jag återigen säga att kommunerna drabbas oerhört
            hårt av statens besparingar, bl.a. genom införandet av de s.k.
            egenavgifterna. För att begränsa de effekterna har vi kristdemokrater
            tidigare föreslagit en begränsning av egenavgifterna till 2 %
          </note>
          <note n="bfbf7170">
            för 1998. Av det skälet säger vi också nej till regeringens förslag
            om en höjning av egenavgifterna i den allmänna sjukförsäkringen.
          </note>
          <note n="d9131124">
            Jag är också med på ett särskilt yttrande när det gäller konsekvensanalyser.
            Jag konstaterar att det saknas konsekvensanalyser i den proposition
            som regeringen har lagt fram. Fortsättningsvis kan vi naturligtvis
            inte acceptera det.
          </note>
          <note n="c7a30542">
            Vi kristdemokrater står bakom alla våra reservationer - nr. 4,
            9, 11, 13 och 14. Av respekt för kammarens ledamöter och vår tidspress
            yrkar jag endast bifall till reservation 4 avseende mom. 1 beträffande
            enhetlig ersättningsnivå.
          </note>
          <note n="88d81ba6">
            Anf. 20 BÖRJE NILSSON (s)
          </note>
          <note n="5fa0f9b2">
            Fru talman! Betänkandet om vissa socialförsäkringsfrågor är,
            som många har påpekat, ett rent lagstiftningsärende. Man kan säga
            att det här är en repris på de debatter i denna fråga som vi har
            haft tidigare under året.
          </note>
          <note n="e518edc7">
            Som bekant har riksdagen strax före sommaruppehållet och i samband
            med behandlingen av kompletteringspropositionen fattat ett principbeslut
            i alla de här frågorna och lagt fast en enhetlig ersättningsnivå
            på 75 % i sjuk- och föräldraförsäkringen fr.o.m. den 1
          </note>
          <note n="4be4a366">
            januari 1996. Det fattades också beslut om att denna nivå även
            skall införas i sjuklönesystemet samt om att karensdagen skulle
            bibehållas i sjukersättningssystemet.
          </note>
          <note n="23c0110b">
            För de s.k. pappa- och mammamånaderna utges dock enligt vårt
            förslag en förhöjd ersättning motsvarande 85 %. Den högre ersättningen
            motiveras med att det är viktigt att denna reform får en sådan
            effekt att det anses som naturligt såväl på arbetsplatsen, i samhället
            som i familjen att mannen likaväl som kvinnan tar det praktiska
            ansvaret för omsorg av barnen. Utskottet anser därför - i motsats
            till moderaterna - att reformen inte bör avskaffas vare sig det
            gäller själva förbehållet eller den högre kompensationsnivån.
          </note>
          <note n="078422e9">
            Utöver lagförslagen om ersättningsnivåer föreslår regeringen
            att den särskilda minskningsregeln bibehålls. Det innebär att
            den helt övervägande delen av landets arbetstagare kommer att
            erhålla 85 % av den sjukpenninggrundande inkomsten fr.o.m. den
            femtonde dagen t.o.m. den 90 dagen i varje sjukdomsfall.
          </note>
          <note n="18bd2549">
            För att förstärka finansieringen av arbetslöshetsförsäkringen
            blir det enligt betänkandet en växling med 1,10 procentenheter
            mellan sjukförsäkringsavgiften och arbetsmarknadsavgiften. Även
            detta är i enlighet med tidigare beslut i riksdagen. Samtidigt
            föreslås i enlighet med tidigare ställningstagande att den allmänna
            egenavgiften i form av sjukförsäkringsavgift höjs med 1 procentenhet.
            Det finns nu också en lagregel på den här punkten.
          </note>
          <note n="30b366ea">
            I betänkandet lämnas också en redovisning som socialförsäkringsutskottet
            begärt angående kvinnors sjukskrivning under senare delen av graviditeten
            och sambandet med havandeskapspenningen. Mot bakgrund av Riksförsäkringsverkets
            uppföljning ansluter sig utskottet till regeringens bedömning
            att reglerna inte för närvarande bör ändras.
          </note>
          <note n="e9f4d90b">
            När man studerar betänkandet litet närmare finner man att oppositionen
            i stort sett upprepar sina förslag från tidigare behandlingar
            i riksdagen då principbeslut fattades om ersättningsnivå m.m.
            Dessförinnan hade vi den 17 maj en ingående debatt om socialförsäkringarna
            då direktiven till Sjuk- och arbetsskadeberedningen antogs. Det
            är alltså nu tredje gången vi diskuterar samma frågor.
          </note>
          <note n="2ae62d2f">
            Liksom vid tidigare omgångar reserverar sig nu
          </note>
          <note n="81922b73">
            Folkpartiet, kds och Miljöpartiet för en ersättningsnivå på 80
            %. Man skall lägga märke till att totalt sett kommer dessa förslag
            inte att ge mer ekonomiskt för de försäkrade. De ger inte en enda
            krona mer för de försäkrade.
          </note>
          <note n="ae2a8c12">
            Folkpartiet och kds drabbar t.ex. de försäkrade genom att dra
            in två miljarder i nya SGI-beräkningar.
          </note>
          <note n="8846041f">
            Det innebär ungefär samma påfrestning för de försäkrade. Jag
            tror att man skall vara litet försiktig i debatten. Man lägger
            ut besparingarna på ett annat sätt, men för de försäkrade innebär
            det ekonomiskt ungefär detsamma.
          </note>
          <note n="d1085678">
            Vänsterpartiet föreslår t.o.m. 90 % och ser inga som helst ekonomiska
            problem i Sverige i dag. Man går hela tiden den enkla vägen. Man
            skall sänka arbetstiden, höja transfereringarna, förbättra den
            offentliga sektorn, sanera ekonomin och ha låga skatter. Allt
            detta skall man göra utan att det kostar någonting. Det är en
            politik som naturligtvis inte går ihop. Vänsterpartiet skjuter
            allt på framtiden till kommande generationer, till barn och barnbarn.
            Det är en oerhört förrädisk väg. Jag tycker nog att man skall
            vara litet försiktig i den här debatten.
          </note>
          <note n="2b3a8a58">
            Sigge Godin undrade var de som demonstrerade mot a-kassesänkningarna
            är nu. Han syftade då på demonstrationen den 15 december 1993.
            Det är naturligtvis en oerhört viktig skillnad på akassesänkningar,
            Sigge Godin. Nu sänks ersättningen i a-kassan för att sanera en
            dålig ekonomi, och det förstår väldigt många. Under er tid i regeringen
            sänktes ersättningen för att ge uttryck för skattesänkningar för
            rika människor. Det var detta som hände. Sådant retar arbetare,
            och då demonstrerar de också.
          </note>
          <note n="ef56ecc7">
            Verkligheten är sådan att det är nödvändigt att göra sådana här
            besparingar. Vi kan bara konstatera att under den borgerliga regeringstiden
            lånade Sverige lika mycket som under hela historien. Statsskulden
            fördubblades. Hade man vid det tillfället hållit hårdare om budgeten,
            hade vi sluppit att ta till sådana åtgärder som vi i dag måste
            göra. Sverige befann sig i ett oerhört allvarligt läge 1994. Det
            är nu vårt ansvar att ordna ekonomin, som betyder oerhört mycket
            för välfärden och sysselsättningen. Vi måste naturligtvis få kontroll
            över finanserna, och det återspeglas i de förslag som vi nu antar.
          </note>
          <note n="e21b15f7">
            Rose-Marie Frebran talade med indignation om sänkningarna. Jag
            tror dock hon skall vara litet försiktigt. Hon vill ha ändrade
            SGI-beräkningar där man gör försämringar på två miljarder. Rose-Marie
            Frebran vill ha ytterligare en karensdag, vilket också drabbar
            de försäkrade. Det är således ingen större skillnad på förslaget
            konsekvenser gentemot de försäkrade.
          </note>
          <note n="c7d62371">
            När man studerar betänkandet finner man att andra besparingsförslag
            från oppositionen innebär ytterligare en karensdag, höjd pensionsålder
            samt att vi begränsar socialförsäkringarna till det grundtrygghetssystem
            som Miljöpartiet vill.
          </note>
          <note n="0d147dc6">
            Enligt utskottets majoritet kan redan en karensdag i sjukersättningssystemen
            för många försäkrade medföra oförutsedda och förhållandevis stora
            inkomstbortfall. Vi menar att om ytterligare en karensdag skulle
            införas, bedömer utskottet att det skulle innebära alltför stora
            påfrestningar på redan utsatta grupper.
          </note>
          <note n="37c7f288">
            Därför avslår vi förslaget om ytterligare en karensdag.
          </note>
          <note n="a23f4025">
            Folkpartiet och kds reserverar sig också igen mot växlingen mellan
            sjukförsäkringsavgiften och arbetsmarknadsavgiften. Jag ser det
            närmast som en ideologisk markering från dessa partier. De har
            tydligen svårt att acceptera den organisation av arbetslöshetsförsäkringen
            som riksdagen har fattat beslut om.
          </note>
          <note n="1c0f3f79">
            Vi kan också konstatera att oppositionen saknar samsyn på socialförsäkringarna.
            De olika partiernas förslag spretar åt olika håll. Moderaterna
            och Folkpartiet är t.ex. ytterligheter när det gäller synen på
            pappa- och mammamånaderna. Moderaterna avstyrker reformen helt,
            medan Folkpartiet föreslår en ersättningsnivå på 90 %.
          </note>
          <note n="6e24e13b">
            Majoriteten ser pappa- och mammamånaderna som mycket viktig från
            jämställdhetssynpunkt och anser därför att en högre kompensation
            skall lämnas för de förbehållna dagarna även i fortsättningen.
          </note>
          <note n="b50781fe">
            I de inledande avsnitten i regeringens budgetproposition slås
            det fast att Sverige i framtiden skall vara ett välfärdsland där
            människor har arbete och de offentliga finanserna är i balans.
          </note>
          <note n="72f80b46">
            Att nu sänka ersättningar och göra besparingar i socialförsäkringarna
            är inget mål i sig för oss socialdemokrater, utan det hänger ihop
            med det statsfinansiella läget. Vi måste komma till rätta med
            budgetunderskottet och få stopp på ökningen av statsskulden, som
            bara under den borgerliga regeringstiden mer än fördubblades.
            Det har jag sagt tidigare.
          </note>
          <note n="1ca49a8c">
            Det är genom att sanera statsfinanserna som vi kan göra oss oberoende
            och återställa politikens och demokratins handlingskraft. Om vi
            skall uppnå detta mål kan vi inte bara höja skatter och avgifter.
            Men vi kan heller inte bara sänka utgifter, som moderaterna vill.
            För att få en rättvis fördelning av bördor som budgetunderskott
            och statsskuld tvingar oss till är det nödvändigt att vi både
            skär i utgifterna och höjer skatter och avgifter.
          </note>
          <note n="0c669426">
            Sålunda har vi tagit tillbaka moderaternas generösa skattesänkning
            för de rika i landet under den borgerliga regeringstiden.
          </note>
          <note n="4326510d">
            Vi har som bekant också infört en värnskatt på inkomster över
            200 000 kronor. Skatten på stora aktieutdelningar har höjts från
            0 till 30 %. Skatten på reavinster och på andra kapitalinkomster
            har också ökat till 30 %. Vi behåller förmögenhetsskatten och
            skärper avdragsreglerna för de stora pensionsförsäkringarna.
          </note>
          <note n="2cdf4318">
            Det är genom en sådan uppläggning som man kan åstadkomma någorlunda
            rättvisa i och förståelse för budgetsaneringen, vilket naturligtvis
            är synnerligen viktigt.
          </note>
          <note n="6dc2f630">
            Socialförsäkringarna omfattar över 300 miljarder kronor per år
            och är en tung post i statsbudgeten. Det motsvarar nästan 20 %
            av bruttonationalprodukten.
          </note>
          <note n="65d50b84">
            Socialförsäkringarna har därför mycket stor betydelse för människorna
            i vårt land.
          </note>
          <note n="6ef19965">
            Det är naturligtvis ofrånkomligt att besparingarna blir kännbara
            om de måste genomföras i en välfärd som har byggts upp just för
            att skapa ökad jämlikhet.
          </note>
          <note n="82683bee">
            Men sanningen är ju den att vi aldrig kan låna oss fram till
            en trygg och bestående välfärd. Vi skär inte för att minska välfärden,
            utan vi gör det för att rädda den. Det är viktigt. Vi klarar inte
            socialförsäkringarna och den gemensamma sektorn om vi inte har
            en stabil och säker ekonomi. Alltså: För oss socialdemokrater
            är budgetsaneringen ett medel att rädda välfärden och skapa ökad
            sysselsättning.
          </note>
          <note n="9ca931e0">
            Vi kan nu också se att den förda ekonomiska politiken, som riksdagen
            har beslutat om, börjar ge resultat. Vi behöver låna allt mindre.
            Trots detta går det inte att släppa greppet om budgeten. Under
            överskådlig tid har vi att förvalta en enorm statsskuld; den uppgår
            numera till närmare 1 400 miljarder.
          </note>
          <note n="c53c0bd6">
            I besparingstider är det extra viktigt att inte förstöra grundprinciperna
            bakom vårt socialförsäkringssystem. Sverige har väl utbyggda trygghetssystem
            som skyddar från inkomstbortfall vid sjukdom, ålderdom och i samband
            med att man får barn. Dessa försäkringar fungerar i stort sett
            väl. Vi socialdemokrater håller fast vid den inriktning och de
            principer som försäkringarna har haft. Vi skall också i framtiden
            ha en bra försäkring, som omfattar alla och som ger bra trygghet.
            Den skall dessutom ha en gemensam finansiering. I Sjuk- och arbetsskadeberedningens
            uppdrag ingår att skapa en effektiv och stabil socialförsäkring
            som är lätt att förstå och som alla kan känna förtroende för.
            Solidaritet och rättvisa skall också i fortsättningen genomsyra
            välfärdspolitiken.
          </note>
          <note n="503fec0c">
            Jag vill med detta, fru talman, yrka bifall till socialförsäkringsutskottets
            betänkande.
          </note>
          <note n="d03642f2">
            Anf. 21 GULLAN LINDBLAD (m) replik
          </note>
          <note n="5389a41f">
            Fru talman! Först vill jag säga att jag sällar mig till dem som
            poängterar behovet av konsekvensanalyser när det gäller förändringar
            inom socialförsäkringssystemen och även andra system. Det kräver
            också mitt parti. Men vi har i det här fallet inte lämnat något
            särskilt yttrande eller någon reservation, eftersom utskottet
            redan har begärt en konsekvensanalys. Jag hoppas att denna begäran
            också effektueras av regeringen.
          </note>
          <note n="f50942e8">
            Börje Nilsson återkom med den gamla visan - den har vi hört många
            gånger från socialdemokratiskt håll
          </note>
          <note n="38e12ec5">
            - att den borgerliga regeringen på tre års tid skulle ha åstadkommit
            det stora budgetunderskottet och statsskulden. Var och en med
            någon kännedom om svensk ekonomi vet ju att dessa beror på att
            vi under decennier har haft t.ex. ett socialförsäkringssystem
            med timsjukpenningar och annat elände som fullständigt har raserat
            ekonomin. Ett felaktigt påstående blir inte sannare för att det
            upprepas gång efter annan.
          </note>
          <note n="f189b33a">
            Visst var den borgerliga regeringen effektiv på många sätt, men
            så effektiv var den inte att den kunde rasera
          </note>
          <note n="72f6428d">
            Sveriges ekonomi på mindre än tre år - det måste jag säga.
          </note>
          <note n="c53fcfe6">
            Oppositionen upprepar sina förslag, sade Börje
          </note>
          <note n="3d0f48ee">
            Nilsson. Han sade också att vi i oppositionen saknar samsyn.
            Ja, varje parti lägger här i kammaren fram sin ideologiska syn
            på försäkringarna. Men jag skulle gärna vilja fråga vilken ideologisk
            syn socialdemokraterna har. Den gamla synen är ju fullständigt
            bortblåst! Nu tvingas ni ju spara. Och den beredning Börje
          </note>
          <note n="c7bd81f7">
            Nilsson nämnde står ju mer eller mindre stilla, därför att ni
            är oense inbördes. Jag vill därför fråga vad det finns för samsyn
            inom socialdemokratin. Vad är er ideologi när det gäller försäkringarna?
          </note>
          <note n="5be3eca5">
            Anf. 22 BÖRJE NILSSON (s) replik
          </note>
          <note n="ecba22bf">
            Fru talman! Det är klart att vi socialdemokrater också måste
            ta ansvar för den situation som har uppstått. Men det är ju ändå
            så att statsskulden mer än fördubblades under den borgerliga regeringstiden,
            och det hänger ihop med att man inte höll hårdare i budgeten.
            Man borde ha angripit lågkonjunkturen som seglade upp. Det var
            då som arbetslöshetssiffrorna steg.
          </note>
          <note n="3f527fb7">
            Då borde man naturligtvis ha hållit hårdare i budgeten och ingripit.
            Då hade vi kunnat undvika att ta i så hårt som vi nu måste göra
            i budgetsaneringen.
          </note>
          <note n="424475a0">
            När man gör en budgetsanering är det ändå viktigt att den sker
            på ett någorlunda rättvist sätt. Ett av problemen under den borgerliga
            regeringstiden var att man genomförde oerhört generösa skattesänkningar
            till de rika. Dessa kraftiga skattesänkningar skapade också ett
            hål i den statliga budgeten.
          </note>
          <note n="a84fb417">
            Nu kan vi se i en moderat motion i anslutning till tillväxtpropositionen
            att man i stort sett håller fast vid den gamla politiken. Där
            föreslår man ytterligare utgiftsminskningar på netto 55 miljarder
            och skattesänkningar på netto 37 miljarder. Jag tycker att det
            i dag är ett bra tillfälle att redovisa detta, Gullan Lindblad.
            Vad är det för ytterligare 55 miljarder som man skall dra in?
            Hur drabbar det enskilda människor?
          </note>
          <note n="30c40f91">
            Gullan Lindblad talade ju om konsekvensanalyser.
          </note>
          <note n="22f6d29b">
            Jag hoppas att ni har gjort sådana i det här fallet. Hur drabbar
            detta människor?
          </note>
          <note n="ca512b90">
            Vidare: Vem skall ha del av skattesänkningarna?
          </note>
          <note n="d8e3732d">
            Det är en intressant fråga. Saneringen måste göras på rättvisa
            grunder.
          </note>
          <note n="f2098670">
            Anf. 23 GULLAN LINDBLAD (m) replik
          </note>
          <note n="c74a41bc">
            Fru talman! Jag noterar att Börje Nilsson inte ger något svar
            på frågan om vad Socialdemokraterna egentligen vill med socialförsäkringarna,
            utan det är en besparing här och en besparing där.
          </note>
          <note n="e26fed33">
            Vi har en klar ideologi när det gäller socialförsäkringarna.
            Det handlar om ett mycket gott grundskydd, ungefärligen på samma
            nivå som i dag och därutöver sänkta skatter, så att enskilda människor
            har möjlighet att själva skaffa sig tilläggsförsäkringar. Vi vill
            ta vara på det personliga ansvaret detta förenat med en viss självrisk
            i försäkringen.
          </note>
          <note n="0bcadd2e">
            Vi märker att människor lyssnar på signaler. T.ex.
          </note>
          <note n="9983cf37">
            en fjärdedel av LO:s medlemmar tecknar i dag nya pensionsförsäkringar,
            som jag vid Gud hoppas att ni inte stjäl från dem.
          </note>
          <note n="8a3c765e">
            Börje Nilsson vill tala allmänt om ekonomi och skattepolitik.
            Gärna för mig!
          </note>
          <note n="8fbb83a0">
            Vi har velat sänka skatterna på just arbete. Vi i den borgerliga
            regeringen var nämligen genomsyrade av strävan att underlätta
            för företagen att få fler arbetstillfällen till stånd. Där har
            ni totalt misslyckats.
          </note>
          <note n="1449f1ec">
            Det är ju fortfarande samma höga arbetslöshet och enligt Socialdemokraternas
            egna beräkningar skall arbetslösheten 1998 ligga på 10 %.
          </note>
          <note n="bcebd577">
            Vi ville få fram jobb som skulle ha gjort att vi fick ökade intäkter.
            Vad ni genom era återställare har åstadkommit är att skatterna
            på just arbete och företagande har höjts med mer än 30 miljarder
            kronor. För oss alla har skatterna höjts med 60 miljarder kronor.
          </note>
          <note n="9594e53d">
            Detta är socialdemokratisk politik, men därav kommer ingen välfärd
            och inga fler jobb! Vad ni i stället tvingas till är att hela
            tiden skära. De som då drabbas hårdast är de som har det allra
            svårast.
          </note>
          <note n="0a1d0207">
            Nu har ni tydligen något på gång när det gäller dem i den allra
            svåraste belägenheten -lagen om stöd och service. Det är dock
            en annan debatt. Men eftersom Börje Nilsson här tar upp andra
            saker kan också jag göra det.
          </note>
          <note n="11fd5212">
            Anf. 24 BÖRJE NILSSON (s) replik
          </note>
          <note n="551d35f1">
            Fru talman! Gullan Lindblad undrar vad som är vår ideologiska
            syn när det gäller socialförsäkringarna. Jag tycker att jag på
            den punkten uttryckte mig ganska klart i mitt anförande. Jag gav
            där en deklaration från vår sida.
          </note>
          <note n="b925655d">
            Vi håller alltså fast vid grundprincipen att socialförsäkringarna
            skall vara hållbara och riktiga. Det skall vara ett generellt
            välfärdssystem med en gemensam finansiering. Välfärdssystemet
            skall bygga på solidaritet. Detta är oerhört viktigt.
          </note>
          <note n="1337e0a3">
            När det gäller ersättningsnivåerna har vi på grund av samhällsekonomin
            tvingats till åtgärderna i fråga;
          </note>
          <note n="77f09dd1">
            det är helt klart. Hade vi haft pengar skulle ersättningsnivåerna
            självklart ha varit högre, men nu får vi ta oss igenom de här
            svåra åren.
          </note>
          <note n="2763d954">
            Socialdemokraterna håller på att utforma ett framtidsprogram.
            Där finns naturligtvis också socialförsäkringarna med. Vi måste
            föra en debatt om var nivån i fortsättningen skall ligga. Det
            får vi ta itu med när vi har klarat ut den ekonomiska kris som
            vi har efter er regeringstid. Det är uppläggningen från vår sida.
          </note>
          <note n="54684a3b">
            Jag tycker att vi är oerhört tydliga när det gäller grunderna
            för socialförsäkringarna och välfärden, och det släpper vi inte.
          </note>
          <note n="e929be3a">
            Anf. 25 SIGGE GODIN (fp) replik
          </note>
          <note n="7146a6a4">
            Fru talman! Börje Nilsson säger att oppositionen upprepar sina
            förslag. Ja, Börje Nilsson, vi i Folkpartiet vet vad vi vill med
            sjuk- och socialförsäkringarna.
          </note>
          <note n="5b7dd476">
            Vi har en konsekvent linje. Det är alldeles riktigt att vi håller
            fast vid den. Vilken linje Socialdemokraterna har vet vi däremot
            inte. Det sägs ingenstans. Vi får bara gissa.
          </note>
          <note n="e957ba75">
            I mitt anförande krävde jag ett resonemang om vilka effekter
            75-procentsnivån kommer att få. Vidare: Sker det överströmningar
            till andra system? Vad blir nettobesparingen osv.? Om de sakerna
            vill Socialdemokraterna inte tala. Det känns väl litet pinsamt.
          </note>
          <note n="e17651da">
            Vi i Folkpartiet skall, enligt Börje Nilsson, akta oss därför
            att vi kräver SGI-beräkningar för att klämma åt människorna. Detta
            har jag hört förut. Statsrådet
          </note>
          <note n="400ca247">
            Anna Hedborg sade det för någon vecka sedan i en debatt här i
            kammaren.
          </note>
          <note n="a36560a0">
            Men, Börje Nilsson, ni måste komma ihåg vad ni föreslår! Anna
            Hedborg och regeringen skriver faktiskt i direktiven till Sjuk-
            och arbetsskadekommittén att den modell skall prövas som Folkpartiet
            talar om.
          </note>
          <note n="05fe7ee8">
            Vid nyår kommer ett delbetänkande. Vad det innehåller skall jag
            inte avslöja här, men det kommer ganska lämpligt i förhållande
            till sänkningen av nivån.
          </note>
          <note n="81b5a671">
            Människor kan då se vilken åsikt Socialdemokraterna har. Jag
            tror inte att vi kommer att skilja oss särskilt mycket åt när
            det gäller sättet att beräkna SGI eller kanske när det gäller
            att föreslå att vi inte skall ha någon SGI-beräkning; detta enligt
            de direktiv som regeringen talar om.
          </note>
          <note n="c3e6828a">
            Börje Nilsson säger att demonstrationerna handlar om a-kassan,
            men de handlar också om sjukförsäkringsnivåerna. Jag tror att
            Börje Nilsson skall få följa med Ulla Hoffmann och mig ut i det
            verkliga livet.
          </note>
          <note n="e7e83668">
            Fråga människor om det är bättre att ha 75 % ersättning i a-kassan
            och sjukförsäkringen än att ha 80 %!
          </note>
          <note n="90fef059">
            Då kan vi kanske klara ut den frågan.
          </note>
          <note n="166eb373">
            Fortfarande kvarstår frågan: Har LO inga pengar till demonstrationsbussarna?
          </note>
          <note n="929b92d5">
            Växlingen beträffande egenavgifterna mellan sjukförsäkringen
            och arbetsmarknadsförsäkringen är enligt Börje Nilsson en ideologisk
            fråga. Ideologisk fråga - jaha! Vi säger till människorna: Om
            du betalar egenavgifter till sjukförsäkringen får du sjukersättning.
            Börje Nilsson tycker att det är ideologi att säga:
          </note>
          <note n="84b7606f">
            Skicka in pengarna till sjukförsäkringen, så för vi över dem
            till a-kassan!
          </note>
          <note n="ff94cd41">
            Det är ideologi!
          </note>
          <note n="4aadd2b5">
            Anf. 26 BÖRJE NILSSON (s) replik
          </note>
          <note n="8e0fb62b">
            Fru talman! Jag har ingen insyn i Sjuk- och arbetsskadekommittén.
            Sigge Godin däremot sitter med där och kan kommentera vad som
            kommer därifrån. Det är dock ett viktigt arbete som bedrivs där.
          </note>
          <note n="c1385e38">
            Det är naturligtvis viktigt att eliminera överströmningarna inom
            socialförsäkringarna. Det är också det som görs i och med att
            enhetliga ersättningsnivåer läggs fast. Detta är oerhört viktigt.
            Man skall ju inte kunna hoppa mellan de olika systemen.
          </note>
          <note n="aeb600bd">
            Sigge Godin, det finns ändå en väsentlig skillnad när det gäller
            demonstrationerna. A-kassan sänks nu för att sanera vår dåliga
            ekonomi. Många människor förstår det. Jag kan också begripa att
            det är kännbart för enskilda. Men innerst inne begriper människor
            att det här är nödvändigt. Vi måste komma igenom detta, eftersom
            ekonomin betyder oerhört mycket för välfärden.
          </note>
          <note n="923200be">
            Jag tycker att Sigge Godin för en mycket enkel diskussion. Jag
            upprepar vad jag redovisade i mitt anförande. Också Sigge Godin
            drabbar enskilda människor väldigt hårt med sina besparingar genom
          </note>
          <note n="b2ef1ec5">
            SGI-beräkningen, som kostar 2 miljarder. Vidare föreslår Sigge
            Godin höjd pensionsålder. Där har vi ytterligare ett förslag som
            drabbar enskilda människor väldigt hårt.
          </note>
          <note n="5583be30">
            Sigge Godin skall inte smita ifrån här. Debatten förs med stor
            indignation, men det är en falsk indignation. Ni drabbar ju enskilda
            på samma sätt. För oss gäller det att få ordning på ekonomin.
            Vi gör inte som vi gör därför att det är ett mål, utan vi gör
            det just för att få ordning på ekonomin. Detta är alltså viktigt.
          </note>
          <note n="7e740724">
            Vi får senare diskutera var ersättningsnivåerna skall ligga i
            framtiden. Den debatten kan vi ta upp först när vi har litet bättre
            kontroll över ekonomin.
          </note>
          <note n="259f0dd5">
            Anf. 27 SIGGE GODIN (fp) replik
          </note>
          <note n="d431a0aa">
            Fru talman! Låt mig börja med att klara ut detta med Sjuk- och
            arbetsskadekommittén. Självklart skall
          </note>
          <note n="129c0506">
            Börje Nilsson inte stå här och berätta vad han vet om den kommittén.
            Jag talar om de direktiv som regeringen gett kommittén. Jag är
            övertygad om att såväl statsrådet Hedborg som Börje Nilsson vet
            vad det är man har velat få utrett.
          </note>
          <note n="fd7be93d">
            Jag instämmer med Gullan Lindblad. När det gäller ideologin kommer
            vi att kämpa till sista blodsdroppen för att de handikappade skall
            ha den service som vi har gett dem, men det är en annan fråga.
            Därför får den frågan bli föremål för en annan debatt, vilken
            kanske är väl så viktig som denna.
          </note>
          <note n="fca859ee">
            Jag återkommer då till demonstrationerna. Visst skall vi spara
            till statens utgifter, Börje Nilsson! Men det intressanta är ju
            att när jag frågar statsrådet Hedborg vad överskottet skall gå
            till så säger hon att det väl alltid finns hål att stoppa i. Då
            vill jag fråga Börje
          </note>
          <note n="f8c4e041">
            Nilsson: Skall det vara någon försäkringsmässighet i sjukförsäkringen?
            Skall man veta att det man betalar in till sjukförsäkringen också
            används i det systemet?
          </note>
          <note n="2f326514">
            Alternativet är att man för människor bakom ljuset och säger:
            Det spelar väl inte så stor roll; betala in pengarna, gärna mycket,
            så använder vi dem till det som vi politiker tycker är bäst, inte
            till det som väljarna vill ha dem till!
          </note>
          <note n="a897f8de">
            När det gäller demonstrationerna säger Börje Nilsson vidare att
            det var för att den borgerliga regeringen inte höll hårdare i
            budgeten. Vi sparade oerhört mycket på den tiden. Det förra statsrådet
            sitter där borta; han fick slita och släpa med de här försäkringarna
            för att det skulle fungera någorlunda bra.
          </note>
          <note n="b6580d89">
            Det är bra om Socialdemokraterna fullföljer den linjen, men hur
            lät det på den tiden? Jag vill bara nämna arbetsskadeförsäkringen
            och arbetsskadebegreppet som exempel på att ni inte orkade med
            att föra en konsekvent linje när ni var i opposition. Det får
            ni lida av i dag - sådana är politikens villkor.
          </note>
          <note n="8ff140ca">
            Anf. 28 BÖRJE NILSSON (s) replik
          </note>
          <note n="d0a4f902">
            Fru talman! Det är riktigt att det i dag finns ett stort överskott
            i sjukförsäkringen. Under 80-talet var det däremot ett mycket
            stort underskott. I dag har vi ett stort underskott i arbetslöshetsförsäkringen
            i stället.
          </note>
          <note n="8ab5799a">
            Vi måste se det här i ett sammanhang. I grunden finns en samhällelig,
            statlig, finansiering. Det är klart att det under perioder kan
            bli så här, och då kan man
          </note>
          <note n="bd2d72c7">
            "cleara", växla mellan avgifterna. Jag ser inte detta som något
            märkligt.
          </note>
          <note n="acceb7a4">
            Assistansersättningen till de handikappade är naturligtvis en
            oerhört viktig reform som har betytt mycket för de enskilda. Den
            var dock underfinansierad av Folkpartiet; det saknades 900 miljoner.
            Det är naturligtvis viktigt att man kommer underfund med finansieringen
            av denna reform, och det är det som regeringen måste göra. Det
            är därför man har genomfört utredningen.
          </note>
          <note n="fd08f89b">
            Ingela Thalén uttalade i slutet av förra veckan mycket klart
            att det inte blir några större förändringar på den här punkten
            - handikapporganisationerna hade då inte tid. Sigge Godin bör
            notera det och inte fortsätta att angripa oss på den här punkten.
            Vi vill också ha en bra reform, och det står vi för.
          </note>
          <note n="de23c18a">
            Anf. 29 RAGNHILD POHANKA (mp) replik
          </note>
          <note n="22142932">
            Fru talman! Vad menar Börje Nilsson med att säga att vårt förslag
            inte ger mer till de försäkrade? Det är riktigt att det som helhet
            inte ger mer till alla grupper försäkrade, men det ger mer till
            just dem som är nära socialbidragsnormen. Där är det viktigt på
            vilken sida av gränsen man ligger.
          </note>
          <note n="ba8a9443">
            Vi vet att det är många som är nära socialbyråbehovet. Det är
            stora grupper. Våra sammantagna förslag ger möjlighet att behålla
            den egna ekonomiska kontrollen över livet för stora grupper. 9
            000 barnfamiljer är vräkta. 2 000 barn är vräkta från dagis på
            grund av bristande betalning - kanske är det delvis samma familjer.
            Vad har s för planer för dessa människor?
          </note>
          <note n="e03a01a3">
            Anf. 30 BÖRJE NILSSON (s) replik
          </note>
          <note n="de13f64b">
            Fru talman! Jag är medveten om att det kan vara bekymmersamt
            för många i Sverige i dag. Det är därför vi understryker att det
            är så viktigt att den här konsekvensanalysen genomförs. På den
            punkten har utskottet en mycket klar och bestämd skrivning.
          </note>
          <note n="b255073d">
            Jag vill ändå ta upp själva grundidén i Miljöpartiets förslag.
            Man har ju nu svängt och för fram en grundtrygghetsmodell. Jag
            vill då säga till Miljöpartiet att jag tycker att det är viktigt
            att man behåller försäkringens generella karaktär i trygghetssystemet.
          </note>
          <note n="938685d5">
            Det gäller inkomstbortfallsprincipen och de höga taken. Det är
            det som håller samman folket, de försäkrade, i samma system. Därmed
            skapar man lojalitet och solidaritet med systemet på lång sikt.
          </note>
          <note n="35871edf">
            Jag tror att Miljöpartiet har trätt in på en oerhört farligt
            väg med de här nedbrytande förslagen, som leder till mindre sammanhållning
            i det svenska samhället. Jag rekommenderar faktiskt Miljöpartiet
            att tänka om på den här punkten. Det är oerhört viktigt att man
            har generella system, att man fångar in alla i detta och bygger
            försäkringen på solidariska grunder.
          </note>
          <note n="13ae3ae4">
            Anf. 31 RAGNHILD POHANKA (mp) replik
          </note>
          <note n="2568e5d9">
            Fru talman! Vi har behållit den generella välfärdspolitiken,
            även om vi har ett brutet tak. Vi vill ha en grundtrygghet för
            dem som ramlar utanför systemet.
          </note>
          <note n="36c20ce0">
            Börje Nilsson säger att detta skall vara för alla, och det är
            precis det vi också tycker. Vi behöver ett socialt skyddsnät för
            alla. Det är inte meningen att socialbidragen skall vara en långsiktig
            lösning på människors ekonomiska problem, utan här har vi grundtryggheten
            som en säkerhet när man faller genom maskorna.
          </note>
          <note n="eee354bd">
            Det fanns nyligen ett fall i Dalarna med en kvinna som är för
            frisk för att få sjukpenning men för sjuk för att kunna jobba.
            Samtidigt får hon inte längre socialbidrag från kommunen, eftersom
            hon hör till antingen försäkringskassan eller arbetslöshetsförsäkringen.
          </note>
          <note n="3ccbf6e6">
            Hon ramlar emellan.
          </note>
          <note n="442d6f98">
            Vad skall hon göra? Vad skall de människor göra som inte har
            någonting? Det är därför vi vill ha en grundtrygghet, så att inte
            några ramlar igenom maskorna och blir helt chanslösa.
          </note>
          <note n="809156a5">
            Vad säger Börje Nilsson om att han i det här fallet är för att
            skydda de svaga genom att sänka bidragsnivån även för dem som
            har lägst inkomster? Det är detta vi vill göra någonting åt. Vi
            vill att man skall kunna klara sig och inte ramla igenom.
          </note>
          <note n="2f562c09">
            Den här gruppen av människor blir helt skyddslös.
          </note>
          <note n="b62a2ab9">
            De får vika ut sig, tigga eller stå med mössan i hand.
          </note>
          <note n="5ee8011e">
            Det är precis detta som Socialdemokraterna har varit emot i alla
            tider, och det är därför de har byggt upp välfärden. Men sväng
            inte här! Behåll människors självkänsla!
          </note>
          <note n="09ab5c11">
            Anf. 32 BÖRJE NILSSON (s) replik
          </note>
          <note n="d8a15474">
            Fru talman! Jag tror att man klarar de svaga i samhället allra
            bäst genom att samhället har en ordnad ekonomi. Det är oerhört
            viktigt att det finns en stark samhällsekonomi - hos staten, kommunerna
            och landstingen. Det är grunden till det hela. Rasar ekonomin
            så blir det oerhört svårt för de svaga människorna. Det är därför
            vi genomför den här budgetsaneringen. Många vill smita ifrån den,
            men den är oerhört viktig för välfärden och även för att få i
            gång sysselsättningen. Det är viktigt att man förstår de här ekonomiska
            sammanhangen.
          </note>
          <note n="15cc68d2">
            Anf. 33 ULLA HOFFMANN (v) replik
          </note>
          <note n="3339db5b">
            Fru talman! Börje Nilsson låter, som Sigge Godin redan påpekat,
            väldigt upprörd över att oppositionen upprepar sina förslag från
            i våras. Jag tycker inte att det är särskilt märkligt med tanke
            på att regeringen inte har ändrat uppfattning. Socialdemokraterna
            kommer ju inte heller med några nya förslag.
          </note>
          <note n="b647cd6b">
            Något nytt som jag tog upp var minskningsregeln och hur den slår
            genom att den är skriven och formulerad så att den inte kommer
            att gälla under huvudorganisationsnivå. Börje Nilsson berörde
            över huvud taget inte detta eller om Socialdemokraterna har för
            avsikt att göra någonting åt det. Om nu Socialdemokraterna som
            de hävdar inte är för privata försäkringar bör man göra någonting
            åt minskningsregeln. Jag skulle vilja ha ett svar på den punkten.
          </note>
          <note n="d060ac62">
            Sedan faller Börje Nilsson in i någon sorts populistisk socialdemokratisk
            argumentation och säger att
          </note>
          <note n="5050a369">
            Vänsterpartiet inte ser några problem. Det heter att vi vill
            ha sex timmars arbetsdag, vi vill höja transfereringarna och vi
            vill sänka skatterna. Mycket kan man nog anklaga oss för och mycket
            kan man nog anföra, men ett skattesänkarparti har vi nog aldrig
            blivit kallade tidigare.
          </note>
          <note n="3feb4d77">
            Tvärtom vill vi ha högre förmögenhetsskatt, och vi ville inte
            heller sänka matmomsen mot att vi fick en sänkning av nivåerna.
            Vi tyckte att det skulle se ut på det sättet, men det tyckte inte
            Socialdemokraterna.
          </note>
          <note n="3a667871">
            Jag vill också påpeka att Börje Nilsson faktiskt säger själv
            att han skulle höja transfereringarna om han hade pengar. Jag
            har just anvisat några sätt för Socialdemokraterna att klara höjda
            transfereringar.
          </note>
          <note n="8fc67469">
            Anf. 34 BÖRJE NILSSON (s) replik
          </note>
          <note n="1d59538b">
            Fru talman! Minskningsreglerna innebär för de allra flesta arbetstagare
            att ersättning kommer att utgå med 85 %. Det är viktigt att slå
            fast. Den fortsatta konstruktionen skall Sjuk- och arbetsskadekommittén
            se på. Det är en teknisk-ekonomisk fråga som måste penetreras
            i det sammanhanget.
          </note>
          <note n="578d5d66">
            Jag måste ändå ta upp Vänsterpartiets agerande för tillfället
            när det gäller sänkningarna och den ekonomiska politiken. Jag
            tycker att Vänsterpartiet är ute på en mycket farlig väg. Man
            skjuter allting på framtiden. Man har ingen finansiering för sina
            förslag, det är helt klart. Man skjuter allt till kommande generationer.
          </note>
          <note n="88269e83">
            Jag undrar hur människorna reagerar när de ser att det bara är
            luft i Vänsterpartiets alla förslag. Jag undrar hur människorna
            då kommer att agera, för i verkligheten har ni ingen finansiering.
            Ni lever oerhört farligt. Det finns ingen som helst trovärdighet
            i ert agerande. Det är fel att hantera allvarliga politiska frågor
            i ett för Sverige allvarligt ekonomiskt läge på det sätt som Vänsterpartiet
            gör.
          </note>
          <note n="b6e043b4">
            Anf. 35 ULLA HOFFMANN (v) replik
          </note>
          <note n="8eea73b5">
            Fru talman! Börje Nilsson fortsätter med sin argumentation. Han
            varnar oss och säger att vi är på farlig väg, att vi inte har
            någon finansiering för våra förslag. Det argumentet har jag hört
            från socialdemokraterna här i kammaren tidigare. Det har alltid
            visat sig att de inte läst våra motioner. Jag skulle råda Börje
          </note>
          <note n="9dcc8abc">
            Nilsson att göra det innan han hävdar att vi inte finansierat
            våra förslag.
          </note>
          <note n="485d8df8">
            Sedan skulle jag vilja påpeka - för att nu gå från ett ämne till
            ett helt annat - att det i vår motion står att vi inte tycker
            att det är en rimlig nivå men att vi vill slå vakt om den nuvarande
            nivån. Den formuleringen finns inte med i reservationen - vi har
            bett att få ett rättelseblad - men i motionen står det så.
          </note>
          <note n="8ca133b2">
            Anf. 36 BÖRJE NILSSON (s) replik
          </note>
          <note n="30cad1f5">
            Fru talman! Det som är oerhört viktigt är helheten i regeringens
            agerande.
          </note>
          <note n="dfad67e9">
            Jag kan konstatera att sedan april, då Vänsterpartiet inte längre
            orkade stödja regeringen och inte hade kraft att ställa upp på
            vårt förslag, har räntorna sjunkit med närmare 2,5 %. För en familj
            med 500 000 kr i lån betyder det en med nästan 9 000 kr förbättrad
            ekonomi i form av skatteavdrag. Det är helheten som måste bedömas
            när det gäller att få ned räntan, som ju betyder så oerhört mycket
            för många låntagare.
          </note>
          <note n="673376bb">
            Det är viktigt att man sanerar ekonomin på det sätt som vi börjat
            med. Vi håller naturligtvis fast vid detta.
          </note>
          <note n="3584d240">
            Vad som är väsentligt är att man ser till helheten i saneringsprogrammet
            och i den ekonomiska politik som partiet bedriver.
          </note>
          <note n="8e1e8b28">
            Anf. 37 INGRID SKEPPSTEDT (c)
          </note>
          <note n="d195904a">
            Fru talman! Alla våra trygghetssystem tillkom i en tid när vi
            trodde på ständig tillväxt. När vi nu kommit in i en lågkonjunktur
            mycket snabbare än vi räknat med har stora obalanser uppstått
            i de olika systemen.
          </note>
          <note n="5c0a74cb">
            Centerpartiet accepterar att något måste göras i det läge vi
            nu befinner oss i, varför vi i våras ställde upp på förändringarna
            i socialförsäkringssystemet. Som tidigare har sagts är det ett
            konsekvensbeslut vi i dag skall fatta.
          </note>
          <note n="3be70bb5">
            Sigge Godin frågade var Centern står. Vår grunduppfattning är
            att vi skall ha ett välfärdssystem utifrån en grundtrygghetsmodell.
            Den generella välfärden skall omfatta alla. Vi kan inte fortsätta
            med ett system som bygger på behovsprövade bidrag, och som ensidigt
            bygger på inkomstskydd för dem som kvalificerat sig genom att
            ha haft ett arbete. Tryggheten skall bygga på att man är samhällsmedborgare.
          </note>
          <note n="67ca82aa">
            Detta gör att ingen av dem som inte kvalificerat sig i dagens
            system utestängs.
          </note>
          <note n="992715cd">
            Centerpartiets förslag bygger på att vi ersätter dagens system
            med en försäkring - en arbetslivsförsäkring - som skall gälla
            vid sjukdom, arbetslöshet och funktionshinder. Dessutom föreslår
            vi ett familjestöd i form av ett barnkonto, vilket också redovisades
            i samband med behandlingen av socialutskottets ärenden i förra
            veckan.
          </note>
          <note n="a4689c3c">
            Arbetslivsförsäkringen skall omfatta alla mellan
          </note>
          <note n="c5174d82">
            18 och 65 år som står till arbetsmarknadens förfogande. Ersättningen
            från försäkringen skall ge ekonomisk grundtrygghet och ett visst
            inkomstskydd för den som ofrivilligt tvingas avstå från arbete.
            Nivån på ersättningen skall sättas så att det alltid finns incitament
            -
          </note>
          <note n="83321334">
            rehabilitering eller aktivering - som uppmuntrar till och syftar
            till förvärvsarbete.
          </note>
          <note n="7262be79">
            En lägsta ersättningsnivå som är lika med en grundpenning skall
            garanteras. Grundpenningens nivå bör ligga på samma nivå som dagens
            kontanta arbetsmarknadsstöd, dvs. KAS-ersättningen. Denna grundpenning
            utgör golvet i vårt förslag till arbetslivsförsäkring. Ovanpå
            denna skall försäkringen erbjuda ett försäkringsskydd vid inkomstbortfall
            som bör motsvara 80 % av lönen upp till en normal inkomst.
          </note>
          <note n="d6726678">
            Inkomstskydd ovanför denna nivå får tecknas utanför den generella
            tryggheten genom avtal mellan arbetsmarknadens parter eller genom
            egna försäkringar.
          </note>
          <note n="1bf41a76">
            Grundpenningen är ett fördelningspolitiskt inslag i arbetslivsförsäkringen
            och finansieras genom att höginkomsttagare får betala proportionerlig
            avgift även för den del av lönen som överstiger taket i försäkringen.
            Det blir alltså en omfördelning från höginkomsttagare till dem
            med låg eller ingen inkomst.
          </note>
          <note n="c0daa286">
            Arbetslivsförsäkringen skall i huvudsak finansieras av avgifter
            som förvaltas utanför statsbudgeten i ett fondsystem. Arbetsgivare
            och arbetstagare betalar hälften var av avgifterna via arbetsgivaravgifter
            respektive egenavgifter. Det sker genom en utväxling som sänker
            arbetsgivaravgifterna och höjer bruttolönerna.
          </note>
          <note n="3f2bfa97">
            Med vårt förslag blir det en ökad stabilitet. Sjukoch arbetsskadeersättningarna
            har normalt högst belastning i högkonjunkturer, medan arbetslöshetsförsäkringarna
            och lönegarantin relativt sett är mindre belastade. Det omvända
            gäller i en lågkonjunktur. En gemensam finansiering av dessa ersättningar
            bidrar till att ge en jämnare belastning på denna del av välfärden.
          </note>
          <note n="938b0789">
            Med vårt mål för välfärdspolitiken, byggd på grundtrygghetsprincipen,
            skapas en i verklig mening generell välfärd för den ekonomiska
            tryggheten. Det innebär att betydande grupper som i dag uppbär
            behovsprövade socialbidrag i stället flyttas över för att ingå
            i den generella grundtryggheten. Systemförändringen innebär att
            en socialbidragsnorm inte behövs.
          </note>
          <note n="f7f3942b">
            Den ersätts av grundpenningen i den av försäkringskassan administrerade
            arbetslivsförsäkringen.
          </note>
          <note n="a229bca7">
            En sammanslagning av den nuvarande arbetslöshetsförsäkringen
            och socialförsäkringen till en arbetslivsförsäkring som omfattar
            alla mellan 18 och 65 år som står till arbetsmarknadens disposition
            och som ger en normalinkomsttagare en 80-procentig kompensation
            vid inkomstbortfall skulle ge såväl ett större mått av trygghet
            som ett minskat utrymme och en minskad motivation för bidragsfusk.
            Det är Centerpartiets slutsats.
          </note>
          <note n="21c85ed4">
            Fru talman! Avslutningsvis yrkar jag bifall till hemställan i
            utskottets betänkande.
          </note>
          <note n="a712baee">
            Anf. 38 RAGNHILD POHANKA (mp)
          </note>
          <note n="4ee64a88">
            Fru talman! Jag skall bara påpeka en sak för Börje
          </note>
          <note n="ea5685f6">
            Nilsson. Han riktar sig till oss i Miljöpartiet och säger att
            vi skall vara medvetna om besparingarna.
          </note>
          <note n="a4244097">
            Vårt förslag innebär att man sparar mer - inte mycket mer, men
            dock mer - än vad Socialdemokraternas och majoritetens förslag
            innebär. Vi behöver inte bli upplysta om detta. Vi är medvetna
            om det - vi har bara ett annat sätt att spara.
          </note>
          <note n="0e6d76ea">
            Överläggningen var härmed avslutad.
          </note>
          <note n="ef3378be">
            Beslut
          </note>
          <note n="188cf0fc">
            SfU2 Vissa socialförsäkringsfrågor m.m.
          </note>
          <note n="92d71a07">
            Mom. 1 (enhetlig ersättningsnivå)
          </note>
          <note n="8825561a">
            1. utskottet
          </note>
          <note n="70bef189">
            2. res. 1 (fp)
          </note>
          <note n="dac22b9c">
            3. res. 2 (v)
          </note>
          <note n="c8820aba">
            4. res. 3 (mp)
          </note>
          <note n="6beb8035">
            5. res. 4 (kds)
          </note>
          <note n="13d05394">
            Förberedande votering 1:
          </note>
          <note n="04696295">
            Kammaren biträdde res. 3 med acklamation.
          </note>
          <note n="e80d400b">
            Förberedande votering 2:
          </note>
          <note n="a7634f50">
            21 för res. 2
          </note>
          <note n="831b7c70">
            18 för res. 3
          </note>
          <note n="9c58ef49">
            289 avstod
          </note>
          <note n="48d28259">
            21 frånvarande
          </note>
          <note n="be7242d7">
            Kammaren biträdde res. 2.
          </note>
          <note n="4350d02a">
            Förberedande votering:
          </note>
          <note n="03e6bc04">
            25 för res. 1
          </note>
          <note n="9706f5d6">
            18 för res. 2
          </note>
          <note n="63b1c328">
            287 avstod
          </note>
          <note n="75bc94e4">
            19 frånvarande
          </note>
          <note n="dbf4dbda">
            Kammaren biträdde res. 1.
          </note>
          <note n="68e0b824">
            Huvudvotering:
          </note>
          <note n="d7c1ef0d">
            253 för utskottet
          </note>
          <note n="03e6bc04">
            25 för res. 1
          </note>
          <note n="87349ee2">
            52 avstod
          </note>
          <note n="75bc94e4">
            19 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="2e793d5c">
            För utskottet: 154 s, 75 m, 24 c
          </note>
          <note n="bac5eb02">
            För res. 1: 25 fp
          </note>
          <note n="8a477afc">
            Avstod: 2 m, 18 v, 18 mp, 14 kds
          </note>
          <note n="d45ca501">
            Frånvarande: 7 s, 3 m, 3 c, 1 fp, 4 v, 1 kds
          </note>
          <note n="e1210bde">
            Mom. 2 (pappa- och mammamånaderna)
          </note>
          <note n="8825561a">
            1. utskottet
          </note>
          <note n="1c882840">
            2. res. 5 (m)
          </note>
          <note n="33d32c1a">
            3. res. 6 (fp)
          </note>
          <note n="4350d02a">
            Förberedande votering:
          </note>
          <note n="02c6dcb0">
            79 för res. 5
          </note>
          <note n="3de683cd">
            25 för res. 6
          </note>
          <note n="6421b821">
            225 avstod
          </note>
          <note n="ba088c1b">
            20 frånvarande
          </note>
          <note n="41400e4d">
            Kammaren biträdde res. 5.
          </note>
          <note n="68e0b824">
            Huvudvotering:
          </note>
          <note n="ba90abbf">
            223 för utskottet
          </note>
          <note n="f4d4b80d">
            77 för res. 5
          </note>
          <note n="40fb6907">
            29 avstod
          </note>
          <note n="ba088c1b">
            20 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="a9abbe4c">
            För utskottet: 154 s, 24 c, 17 v, 14 mp, 14 kds
          </note>
          <note n="7d682b82">
            För res. 5: 77 m
          </note>
          <note n="d2bea47b">
            Avstod: 25 fp, 4 mp
          </note>
          <note n="efc1c98e">
            Frånvarande: 7 s, 3 m, 3 c, 1 fp, 5 v, 1 kds
          </note>
          <note n="782434bd">
            Mom. 14 och 15 (avgiftsväxling och höjd sjukförsäkringsavgift
            och höjning av den allmänna sjukförsäkringsavgiften)
          </note>
          <note n="8825561a">
            1. utskottet
          </note>
          <note n="9b9684a6">
            2. res. 12 (mp)
          </note>
          <note n="0af08b77">
            Votering:
          </note>
          <note n="c82bdc42">
            275 för utskottet
          </note>
          <note n="ee6213a6">
            18 för res. 12
          </note>
          <note n="7c1fb496">
            37 avstod
          </note>
          <note n="75bc94e4">
            19 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="78d9b004">
            För utskottet: 154 s, 77 m, 24 c, 1 fp, 18 v, 1 kds
          </note>
          <note n="4451d93e">
            För res. 12: 18 mp
          </note>
          <note n="86a8fe99">
            Avstod: 24 fp, 13 kds
          </note>
          <note n="d45ca501">
            Frånvarande: 7 s, 3 m, 3 c, 1 fp, 4 v, 1 kds
          </note>
          <note n="8c7fe2cd">
            Isa Halvarsson (fp) anmälde att hon avsett att avstå från att
            rösta men markerats ha röstat ja.
          </note>
          <note n="4ca6435a">
            Övriga moment
          </note>
          <note n="08b6d02e">
            Kammaren biföll utskottets hemställan.
          </note>
          <note n="7a927564">
            Beslut om samlad votering
          </note>
          <note n="e87712eb">
            På förslag av talmannen medgav kammaren att konstitutionsutskottets
            betänkanden KU14 och KU19, lagutskottets betänkanden LU4 och LU14
            samt utrikesutskottets betänkanden UU3, UU1 och UU9 fick avgöras
            i ett sammanhang efter avslutad debatt.
          </note>
          <note n="d6ffc9ba">
            5 § Översyn av vissa arvodesbestämmelser inom riksdagsområdet
          </note>
          <note n="f7f37fd6">
            Föredrogs
          </note>
          <note n="131c27fc">
            Konstitutionsutskottets betänkande 1995/96:KU14
          </note>
          <note n="0a5ae763">
            Översyn av vissa arvodesbestämmelser inom riksdagsområdet (förs.
            1995/95:RFK3)
          </note>
          <note n="5d821f75">
            Anf. 39 KENNETH KVIST (v)
          </note>
          <note n="3f580036">
            Herr talman! Ibland kommer ärendena upp i kammaren med en nästan
            slagkraftig symbolik i sin ordningsföljd och på ett sätt som kanske
            tydliggör politikens motsättningar.
          </note>
          <note n="2f30bb62">
            Nyss diskuterades sociala nedskärningar som en majoritet av riksdagens
            partier står bakom, nedskärningar som för många drabbade kan innebära
            svåra sociala och ekonomiska avbräck.
          </note>
          <note n="b979ac5a">
            Nu skall vi diskutera - och här har en riksdagsmajoritet kanske
            intagit en motsatt ståndpunkt till skillnad från när det gällde
            det förra ärendet - hur en rad ersättningar för bättre bemedlade
            människor med goda inkomster och höga och väl ansedda uppdrag
            skall få kraftigt ökade arvoden för dessa uppdrag.
          </note>
          <note n="7eb6318f">
            Som symbol för hur man i politiken lämnat proportioner och rättviseideal
            talar detta förslag egentligen för sig självt.
          </note>
          <note n="d1910ce4">
            Riksdagsuppdraget är ett enhetligt uppdrag. Det är därför svårt
            att införa någon form av prestationslöner
          </note>
          <note n="a26c27f4">
            - eller om man skall kalla det prestigeersättningar -
          </note>
          <note n="2c7f1180">
            inom riksdagen. Det är inte så att vissa uppdrag inom riksdagen
            är förmer än andra uppdrag. Det är givet att det finns personer
            med ansvar eller tyngre uppdrag och att det i något fall kan vara
            befogat med en modest höjning av ersättningen. Men förvaltningskontorets
            förslag, som majoriteten i konstitutionsutskottet ställer sig
            bakom, leder över till alltmer av det som kan kallas för specialdestinerade
            arvoden, beroende på om man sitter i en nämnd som förutsätts sammanträda
            litet mer på sommaren än andra. Då får vi snart börja diskutera
            om vi skall gradera inkomsterna för ledamöterna efter hur många
            sammanträdestimmar olika utskott har, osv.
          </note>
          <note n="d588eefe">
            Jag tror att detta leder till orimligheter. Därför instämmer
            vi helt i Miljöpartiets motionsförslag om att man skall avvisa
            förvaltningskontorets förslag. I stället bör man där det är befogat
            diskutera om man möjligen kan förstärka sekreterarhjälp och kanslihjälp
            för att kompensera arbetsbelastningen för vissa uppdrag eller
            göra så att den blir lika för alla.
          </note>
          <note n="280ff595">
            Vi måste slå vakt om att riksdaguppdraget är ett och samma. Det
            innehåller samma förpliktelser mot väljarna för alla, när det
            gäller både aktivitet och representation.
          </note>
          <note n="d5b67298">
            Vi anser också att vissa av de höjningar som skall komma personer
            i riksdagens organ till del är orimliga. Ibland handlar det om
            mer än fördubblingar av de arvoden som man haft för de här uppdragen.
            Det menar vi är orimligt. Förutom att det är orimligt står det
            dessutom i bjärt kontrast till beslutet om sociala nedskärningar
            som riksdagens majoritet fattade för några minuter sedan. Visserligen
            ligger de totala beloppens storlek på en mycket lägre nivå här,
            men som symbolhandling talar denna höjning för sig själv. Jag
            yrkar därmed bifall till reservationen.
          </note>
          <note n="7188a30e">
            Anf. 40 PETER ERIKSSON (mp)
          </note>
          <note n="de493b05">
            Herr talman! Arbetsvärdering är ganska svårt. Jag tror att det
            är många som har lärt sig den läxan.
          </note>
          <note n="f55ee10c">
            Riksdagens förvaltningskontor har gett sig in på att försöka
            värdera riksdagsledamöternas olika arbetinsatser. Man kommer i
            sin slutsats och i sitt förslag till riksdagen fram till att de
            vice talmännen, utskottspresidierna - alltså ordförande och vice
            ordförande i de olika utskotten i riksdagen - riksbanksfullmäktige,
          </note>
          <note n="2112f96b">
            EU-nämndens ledamöter och ytterligare några till är underbetalda
            i förhållande till sina arbetsinsatser och i förhållande till
            övriga riksdagsledamöter. Därför krävs det en betydande höjning
            av dessa arvoden.
          </note>
          <note n="b16af802">
            Konstitutionsutskottet håller med.
          </note>
          <note n="428906ba">
            Miljöpartiets grundinställning är att riksdagsarbetet är ett
            förtroendeuppdrag med ett stort mått av självständigt arbete och
            ansvar. Man kan som riksdagsledamot faktiskt jobba mindre än 40
            timmar per vecka om man vill. Men man kan också lägga ned väldigt
            mycket arbete och energi på att vara riksdagsledamot. Man kan
            jobba praktiskt taget dygnet runt och ändå känna att man inte
            hinner med.
          </note>
          <note n="1ecc9abb">
            Därför skulle jag vilja säga att arbetsvärdering för politiker
            är väldigt intressant men oerhört vanskligt.
          </note>
          <note n="d47bf2a2">
            De enda som i praktiken rimligen kan avgöra om en riksdagsledamot
            har gjort ett bra arbete är väljarna i allmänna val.
          </note>
          <note n="17cb6401">
            Om förvaltningskontoret verkligen skulle bemöda sig om att genomföra
            en undersökning av hur mycket olika riksdagsledamöter arbetar
            skulle resultatet antagligen se helt annorlunda ut än vad man
            tycks föreställa sig.
          </note>
          <note n="ece4f3d5">
            Ledamöter i små partier arbetar t.ex. sannolikt betydligt mer
            än ledamöter i större partier. Man har en större arbetsbörda som
            ensam representant för sitt parti i ett utskott jämfört med om
            man som socialdemokraterna har 8 eller 9 representanter i ett
            utskott.
          </note>
          <note n="e5da551f">
            Man kan föra flera liknande resonemang. En nyvald ledamot har
            det t.ex. sannolikt jobbigare än den som har suttit länge i riksdagen,
            som lärt sig hela proceduren och som vet hur man gör.
          </note>
          <note n="238da23a">
            Det här innebär inte att t.ex. vi som representerar ett litet
            parti som Miljöpartiet och som är nyinvalda bör ha mer betalt
            än Anders Björck som är vice talman. Så tycker jag inte att det
            bör vara. Men det innebär inte att förvaltningsutskottets förslag
            är rimligt.
          </note>
          <note n="58a0c78a">
            Ett annat argument för de här lönehöjningarna och arvodeshöjningarna
            är att det inte har gjorts några höjningar på många år. Läser
            man betänkandet ser man att det är den här frågan som man hänger
            upp diskussionen på. Det smärtar mig därför att säga att det inte
            är sant. Det är t.ex. inte sant att de vice talmännen eller presidierna
            i utskotten inte fått någon höjning av sina arvoden på många år.
            Sanningen är att man fått flera höjningar. Den senaste kom härom
            veckan när riksdagsledamöternas arvoden höjdes till
          </note>
          <note n="fa9f789d">
            27 500 kr. De här arvodena sätts ju som en procentsats i förhållande
            till riksdagsarvodet. När nu riksdagsarvodet återigen har höjts
            så höjs också ersättningarna för t.ex. den som är ordförande i
            ett utskott.
          </note>
          <note n="433d73a5">
            Utskottsmajoriteten i KU menar väl ändå inte att det är rimligt
            att procentsatsen skall höjas varje år?
          </note>
          <note n="3bfacba8">
            Då blir det väldigt många procent till slut.
          </note>
          <note n="c26ac641">
            En annan knepig effekt av det förslag som ligger på bordet är
            att arvodet för EU-nämndens ledamöter och suppleanter skall höjas
            så att de får ett arvode på
          </note>
          <note n="9c7d5cee">
            600 kr i timmen. De har inte haft något speciellt arvode tidigare.
          </note>
          <note n="ead1b340">
            EU-nämnden sammanträder på fredagar. Är fredagar övertid i riksdagen?
            Är det så man resonerar?
          </note>
          <note n="8490c8c2">
            Det kan ju inte vara så att man för att man har några möten på
            sommaren skall ha 600 kr i timmen på hösten.
          </note>
          <note n="60892871">
            Det finns ledamöter som bara sitter i EU-nämnden och som inte
            är ordinarie ledamot i något annat utskott i riksdagen.
          </note>
          <note n="d4f8158f">
            Som vi ser det bör huvudprincipen för ersättning till riksdagens
            förtroendevalda i stället vara att de olika uppdragen i riksdagen
            ses som hedersuppdrag som ingår i vad som är ett normalt arbete
            för en riksdagsledamot. Vi vill därför ha en ny genomgång av riksdagsledamöternas
            ersättningar med inriktning på att alla extra arvoden begränsas
            och att ersättningen i stället utgörs av en fast arvodering som
            går till alla riksdagledamöterna. Målet bör alltså vara att de
            särskilda arvodena helt bortfaller.
          </note>
          <note n="aba76c6c">
            Avslutningsvis tycker jag också att det är olyckligt att riksdagen
            tycks vara så okänslig och kallsinnig inför de sociala stämningar
            som finns i dag och inför människors situation. Trots pågående
            strejk och det ekonomiska läget i landet för enskilda människor
            lägger man fram förslag som innebär höjningar på flera hundra
            procent för vissa uppdrag. Det känns som ett bevis på att något
            verkligt djupgående och allvarligt har hänt, även om man inte
            i sak skall övervärdera den här frågan. Kanske är det ett bevis
            på att man här och bland samhällets elit har fått en gemensam
            samsyn som innebär att man inte längre ser stora löneskillnader
            som ett problem - löneskillnader och i förlängningen också klasskillnader.
            Man ser det kanske i dag mer som ett nödvändigt och effektivt
            inslag i samhället.
          </note>
          <note n="1051bd89">
            Jag yrkar bifall till vår reservation.
          </note>
          <note n="db035bf9">
            Anf. 41 WIDAR ANDERSSON (s)
          </note>
          <note n="f377f384">
            Herr talman! Populism har ett oförtjänt dåligt rykte, för det
            är faktiskt en väsentlig del av politiken i den meningen att politiska
            partier efter förmåga bör försöka ta tag i och vara lyhörd för
            missnöje, förväntningar, oro, gny och gnäll bland medborgarna.
          </note>
          <note n="1456d6fb">
            Medborgarna har ju all anledning att hålla ett vakande öga över
            oss folkvalda, våra vanor, löner, villkor och över om våra värderingar
            förändras i takt med uppdraget osv. Det är oerhört viktigt, därför
            att detta inte är ett jobb vilket som helst. Det är inte ens ett
            arbete utan ett förtroendeuppdrag, som vi erövrar vid de allmänna
            valen. De bygger på ett medborgerligt förtroende.
          </note>
          <note n="5a4f704d">
            Populismen kan ibland bli för grov. Jag tycker nog att något
            av de tidigare inläggen har tangerat gränsen.
          </note>
          <note n="0b47386f">
            Eftersom vi i riksdagens kammare inte brukar betygsätta varandras
            begåvning - det brukar vara under riksdagens värdighet - skulle
            jag ändå vilja uppmana herr Kvist och herr Eriksson att vara noga
            med att bära huvudbonad om ni går i skogar med mycket hackspettar.
          </note>
          <note n="3ebd35fa">
            Det vi talar om här är att några som har befattningar i riksdagen
            som institution, de som faktiskt utgör det parlamentariska smörjmedlet
            och som ser till att riksdagen fungerar och kan leverera fram
            beslut, majoriteter och kompromisser, får höjningar av det särskilda
            arvode som utgår. Det tycker jag är rimliga höjningar.
          </note>
          <note n="807c9625">
            På alla andra arbeten som jag haft, på Hasselakollektivet, industrier
            och vilka platser det än har varit, har jag som nyanställd sett
            det som självklart att de som är erfarna och har jobbat längre
            har högre lön än jag. Det är ju fullkomligt självklart. Här kommer
            jag in som nyvald ledamot utan erfarenhet av riksdagens sätt att
            fungera och skall ha samma fasta månadsarvode som den som kanske
            har en 20-årig erfarenhet, vilket betyder oerhört mycket för parlamentets
            sätt att fungera. Det kan vara som ordförande, talman eller någon
            annan viktig person i riksdagens utskott. Det är ingen politisk
            bedömning av den ena eller den andra politikerns värde, utan det
            är en bedömning av parlamentets faktiska behov av dessa nyckelfunktioner
            för att fungera. Det kanske handlar om ett 30-40-tal människor
            som är extra viktiga. Detta har ju ingenting att göra med någon
            principiell syn på löneskillnader.
          </note>
          <note n="6dfbecdd">
            Jag är för lika lön för lika arbete. Men som vanlig menig riksdagsledamot
            arbetar jag mindre i riksdagen som institution än den som t.ex.
            är vice talman, ordförande eller vice ordförande i ett utskott.
            Det ser jag inte på något vis som förnedrande för mig, att jag
            skulle vara mindre värd eller så.
          </note>
          <note n="45c8707e">
            Den aktade fotbollsspelaren Glenn Hysén från
          </note>
          <note n="8767e8d8">
            Göteborg spelade under en tid i Skottland i Dundee
          </note>
          <note n="3a30e8b6">
            United, tror jag det var. Han fick 4 miljoner eller något liknande.
            När TV-sporten intervjuade honom fick han frågan: Är du värd 4
            miljoner? Du är inte klok, sade Glenn Hysén. Ingen människa är
            väl värd vare sig 1 krona eller 4 miljoner kronor. Ingen människa
            är väl mer värd i pengar än någon annan, men de vill betala 4
            miljoner. Jag är ju inte mer eller mindre värd för det.
          </note>
          <note n="3c3349de">
            Själv har jag under de allra flesta år varit lågavlönad. Jag
            har tjänat 9 000-10 000 kr på Hasselakollektivet och på andra
            platser. Inte var jag mindre värd då än nu som riksdagsman med
            en lön på 27 500 eller vad det nu är. Människovärdet ligger ju
            inte i penningpåsen.
          </note>
          <note n="38cf7a3e">
            I bakgrunden till frågan ligger något som ni kanske gäller igen
            från Berthold Brecht, nämligen ett talesätt som jag tycker att
            det ligger oerhört mycket visdom i. Han säger: Först mat, sedan
            moral. Jag tror att det ligger en del djup människokunskap i det
            enkla talesättet.
          </note>
          <note n="5d30fef4">
            Som av en slump, herr talman, har vare sig Vänsterpartiet eller
            Miljöpartiet någon ledamot i en sådan befattning att arvodet kommer
            att höjas. Jag säger inte att er indignation beror enbart på det.
            Men i bakgrunden bör finnas med: Först mat, sedan moral.
          </note>
          <note n="60c57a0a">
            Således, herr talman, yrkar jag bifall till utskottets hemställan
            och ser fram mot ett eller annat replikskifte.
          </note>
          <note n="b05b64cf">
            Anf. 42 KENNETH KVIST (v) replik
          </note>
          <note n="8ec403d4">
            Herr talman! Nu är det faktiskt så, Widar Andersson, att jag
            själv råkar sitta i EU-nämnden, numera som suppleant. Jag skulle
            alltså få en sådan höjning av arvodet som jag yrkar avslag på,
            så det som Widar
          </note>
          <note n="00081254">
            Andersson säger stämmer ju inte.
          </note>
          <note n="09682a0e">
            Widar Andersson refererade till Berthold Brecht:
          </note>
          <note n="0db359a2">
            Först maten, sedan moralen. Tror Widar Andersson verkligen att
            talmännens och utskottsordförandenas moral höjs därför att vi
            kraftigt höjer deras arvoden?
          </note>
          <note n="33759174">
            Har vi inte valt dessa oförvitliga personer alldeles oavsett
            storleken på arvodena. Hittills har det väl knappast varit svårt
            att rekrytera ordförande till utskott, talmän, vice talmän, ordförande
            i Riksbanksfullmäktige osv. I de fall då majoritetsförhållandena
            inte har varit givna har det snarare varit strid om dessa poster.
            Det är väl ingen som någonsin har avstått från ett erbjudande
            om någon av dessa poster därför att tilläggsarvodet, utöver det
            ordinarie riksdagsarvodet, har varit för litet.
          </note>
          <note n="2f4879a7">
            Det är en tråkig debatt som förs här i landet över huvud taget.
            Så fort någon ställer sig upp och slåss för de svaga och många
            i samhället och så fort någon vägrar att gå med på att eliten
            beviljar sig ytterligare privilegier samtidigt som man försämrar
            för många människor beskylls man för att vara populist. Men jag
            är gärna populist, för jag vill aldrig betecknas som en elitist
            som ser till att de bättre bemedlade får mer och mer och beviljas
            alltmer förmåner samtidigt som man gör nedskärningar för de många
            och svaga.
          </note>
          <note n="ecc29137">
            Anf. 43 WIDAR ANDERSSON (s) replik
          </note>
          <note n="867138c4">
            Herr talman! Herr Kvist! Som jag sade anser jag att populismen
            är en viktig del av politiken. Förmodligen utgör den ungefär hälften.
            Populism och retorik utgör ena hälften, medan saklig behandling
            av ärendena utgör den andra. Det är inte alls så att jag beskyller
            Kvist för att vara populist. Den politiker som inte är populist
            finns förmodligen inte. Sedan kan man vara det i varierande grad
            och med varierande omdöme.
          </note>
          <note n="5b044da1">
            Att sätta löner och arvoden för förtroendevalda politiker är
            naturligtvis en grannlaga syssla. Arvodet får inte vara för lågt,
            i den meningen att bara den bättre bemedlade som anser sig kunna
            leva på arvodet kan göra sig besvär.
          </note>
          <note n="d79f7dcf">
            Det bör heller inte vara för högt, så att människor söker sig
            till politiken bara för att tjäna pengar. Jag är helt ense med
            Kenneth Kvist. Jag tror att människor vill vara med både i riksbanksfullmäktige
            och i EU-
          </note>
          <note n="fc029cca">
            nämnden, med eller utan arvode.
          </note>
          <note n="4a0d46c2">
            Frågan är dock principiell på ett annat sätt än som
          </note>
          <note n="d29aa44c">
            Kvist vill diskutera. Skall ett merarbete i riksdagens tjänst,
            i parlamentarismens tjänst - nu talar jag inte om politiska partier
            och vad vi gör utöver vårt värv som enskilda riksdagsledamöter
            - innebära att man får ett extra arvode? Jag anser det vara den
            naturligaste sak i världen. Tack.
          </note>
          <note n="c9e6435c">
            Anf. 44 KENNETH KVIST (v) replik
          </note>
          <note n="935366cb">
            Herr talman! Även om förevarande utskottsärende avslås finns
            det faktiskt en extra arvodering av vissa poster inom riksdagen.
            Men att de skall höjas så kraftigt i en tid när man skär ned för
            många människor menar jag är otillständigt och en symbolhandling
            som bara är värd kritik.
          </note>
          <note n="b2c8a769">
            Populism kan snarast definieras som att man stryker okunniga
            fördomar medhårs. Men det är något helt annat än att i politiken
            ta ställning efter en klar klasståndpunkt för de många och svaga
            människornas intressen. De har inget med varandra att göra. Men
            det kanske är litet svårt för elitister att se politiken på det
            viset.
          </note>
          <note n="747e8246">
            Anf. 45 WIDAR ANDERSSON (s) replik
          </note>
          <note n="63e67fe6">
            Herr talman! Med herr Kvists definition av populism måste jag
            nog säga att herr Kvist är populist.
          </note>
          <note n="e8d7cb7a">
            Genom att sammanföra de här två olika sakerna och säga att den
            majoritet som stöder förslaget om dessa arvoden, som för sig inte
            har höjts sedan 1989, företräder en elitistisk politik är i så
            fall att stryka okunniga opinioner medhårs, för att använda herr
            Kvists egen definition. I den meningen får väl herr Kvist stå
            ut med att vara populist.
          </note>
          <note n="2c346ab6">
            Anf. 46 PETER ERIKSSON (mp)
          </note>
          <note n="faabfc8b">
            Herr talman! Jag försökte ta upp några sakliga argument, Widar
            Andersson, som jag försökte hitta i det betänkande som ni har
            backat upp. Jag har tagit upp frågan om merarbete, där jag hävdar
            att om man sitter som vice ordförande eller ordförande gör man
            mer arbete än om man är vice talman eller sitter i EU-
          </note>
          <note n="9b99f1ed">
            nämnden som suppleant, som jag gör och därför får del av de höjda
            löneförmånerna.
          </note>
          <note n="e6d6912c">
            Min erfarenhet är inte att man gör mer arbete. Tiden är trots
            allt begränsad. Man måste då låta bli att göra någonting annat.
            Det finns bara 24 timmar på dygnet. Jag tror inte att det är sant
            att man gör mer arbete för att man åtar sig uppdraget att vara
            vice ordförande i ett utskott.
          </note>
          <note n="54c98e40">
            Den andra delen gäller att man inte har haft några höjningar
            på så många år. Det försökte jag också vederlägga. Vad gäller
            de här uppdragen rör det sig om procentsatser i förhållande till
            riksdagsarvodet. De har höjts varje år samtidigt som vi har fått
            höjning av riksdagsarvodet.
          </note>
          <note n="cdd3697a">
            Sakligt sett finns det inga argument för de här höjningarna som
            håller. Men man vill naturligtvis höja sina arvoden i alla fall.
            Det är det som blir effekten av det här resonemanget. Har Widar
            Andersson några egna argument utöver dem som jag tycker att vi
            har slagit hål på för att genomföra de här höjningarna, tycker
            jag att han skall presentera dem nu. Annars får han vara glad
            över att vi inte ger betalt efter begåvning.
          </note>
          <note n="cec6700a">
            Anf. 47 WIDAR ANDERSSON (s)
          </note>
          <note n="b24e93dd">
            Herr talman! Det självklara argumentet för mig är att jag anser
            att ett sjukvårdsbiträde, en bilmekaniker, en pappersbruksarbetare,
            en läkare eller vad Eriksson vill som arbetar mer på fabriken
            eller sjukhuset än de andra skall ha mer betalt än de som arbetar
            mindre.
          </note>
          <note n="ce6291ff">
            Med samma argument säger jag att riksdagen som institution har
            vissa nyckelfunktioner. Med all respekt för det arbete som Peter
            Eriksson och andra ledamöter i mindre partier lägger ned, som
            vida överstiger 40
          </note>
          <note n="a1ad06e4">
            timmar, är det mer knutet till partiet än till riksdagen som
            institution. Detta är en annan sak. Jag anser det helt förenligt
            med alla lönepolitiska principer i detta land att dessa funktioner
            också arvoderas.
          </note>
          <note n="1cf6363e">
            Sedan 1989 har de för sig, vilket jag också sade i det förra
            replikskiftet, inte höjts. Då blir det en iögonfallande höjning.
            Därför skriver också konstitutionsutskottet i sitt betänkande
            att de här arvodena bör ses över mer regelbundet och att man hela
            tiden i den översynen bör diskutera utformningen, huruvida det
            skall vara fasta arvoden eller procentsatser. Men själva principen
            att dessa funktioner skall arvoderas tycker jag är självklar och
            absolut inget speciellt för riksdagen.
          </note>
          <note n="ef1126d8">
            Anf. 48 PETER ERIKSSON (mp)
          </note>
          <note n="44c9255f">
            Herr talman! Problemet är att de redan är arvoderade, förutom
            EU-nämnden. Och Widar Andersson svarade inte på om han tycker
            att det är övertid om man arbetar på fredagarna.
          </note>
          <note n="104926f1">
            Men totalt sett måste detta ändå ses principiellt. Vi som riksdagsledamöter
            innehar ett förtroendeuppdrag.
          </note>
          <note n="72387822">
            Det har vi också när vi åtar oss uppdrag inom riksdagen. Det
            är knappast rimligt att ersätta detta utifrån någon princip i
            arbetslivet om att man är effektiv om man gör mer arbete eller
            annat. Det här är ett förtroendeuppdrag och det bör rimligen ersättas
            lika.
          </note>
          <note n="66e7b443">
            Jag är inte speciellt upprörd. Jag känner mig inte förfördelad.
            Jag får ju ersättning, mer pengar. Principen gäller den övriga
            svenska befolkningen som känner att de får mindre pengar än tidigare.
            Vi ger dem lägre ersättning när de är sjuka och när det händer
            andra saker. Samtidigt ger vi oss själva högre ersättning. Det
            är detta som känns moraliskt jobbigt, även om Widar Andersson
            tycker att många av oss inte har fått tillräckligt med mat, så
            att vi måste vänta med moralen tills vi får mer mat.
          </note>
          <note n="93a478e3">
            Anf. 49 WIDAR ANDERSSON (s)
          </note>
          <note n="0f30c4a1">
            Herr talman! Två saker vill jag återigen ta upp.
          </note>
          <note n="c1f218e9">
            Det är ett förtroendeuppdrag att vara riksdagsledamot.
          </note>
          <note n="8495d2e7">
            Det är helt riktigt. Vi är folkvalda. Från den dagen vi är valda
            och godkända av Riksskatteverket, som jag tror gör detta, är det
            upp till partierna och oss själva att bestämma vad vi gör. En
            helt annan sak är riksdagen som institution. Man är inte folkvald
            till de olika uppdragen i riksdagens olika organ, utan det är
            riksdagens eget inre liv som parlamentarismen behöver för att
            fungera, och detta är en annan sak.
          </note>
          <note n="21bb365f">
            Avslutningsvis vill jag säga att Peter Erikssons jämförelse mellan
            sjuka medborgare och arbetande riksdagsledamöter är fullständigt
            horribel. Den riktiga jämförelsen skall vara att arbetande medborgare
            också får löneförhöjningar, likaväl som arbetande riksdagsledamöter.
            Sjuka riksdagsledamöter skall jämföras med sjuka medborgare i
            övrigt. Och sjuka riksdagsledamöter får känna av de sänkningar
            i de allmänna systemen som sjuka medborgare får känna av. Vi kan
            inte jämföra äpplen och päron, herr Eriksson, även om det är oerhört
            bekvämt att göra det ibland.
          </note>
          <note n="0e6d76ea">
            Överläggningen var härmed avslutad.
          </note>
          <note n="629902a2">
            (Beslut fattades efter 11 §.)
          </note>
          <note n="cefc59e0">
            6 § Lag om fortsatt giltighet av lagen om tillfälliga bestämmelser
            i fråga om tillstånd att sända lokalradio
          </note>
          <note n="f7f37fd6">
            Föredrogs
          </note>
          <note n="7a21e073">
            Konstitutionsutskottets betänkande 1995/96:KU19
          </note>
          <note n="f54c78e3">
            Lag om fortsatt giltighet av lagen om tillfälliga bestämmelser
            i fråga om tillstånd att sända lokalradio
          </note>
          <note n="ef6c05d0">
            Anf. 50 BIRGIT FRIGGEBO (fp)
          </note>
          <note n="ff2ba3e0">
            Herr talman! Nu blir det för en tid framöver definitivt stopp
            för fördelning av nya privata radiostationer. Det handlar om ännu
            en återställare i den långa raden. Med den socialdemokratiska
            regeringen har mediepolitiken gått i stå igen; ja den är t.o.m.
            på tillbakagång.
          </note>
          <note n="48406be4">
            På 14 månader har inte ett enda progressivt steg tagits. I stället
            pågår nedrustningen. Privatradion stoppas, och det kanske är följdriktigt.
            Socialdemokraterna har varit, och är, motståndare till en ökad
            frihet i etern.
          </note>
          <note n="4e53b26f">
            Mer förvånande är bantnigen av public serviceföretagen. Men det
            kanske också är följdriktigt. Filosofin tycks vara att om de fria
            kanalerna inskränks, så kan också public service-verksamheten
            strypas. Det borde egentligen vara precis tvärtom. Samtidigt som
            friheten ökar behöver public service främjas.
          </note>
          <note n="6a77f0b4">
            Vår kulturminister, Margot Wallström, har sagt att
          </note>
          <note n="814cf328">
            Socialdemokraterna inte har haft någon mediepolitik.
          </note>
          <note n="3e7b0ea1">
            Med henne som kulturminister skulle det bli annorlunda. Men jag
            ser inget annorlunda, ingen ny socialdemokratisk strategi. 14
            månader har gått, och allt förblir vid det gamla.
          </note>
          <note n="f1363ef6">
            Vad skall t.ex. hända med M4 och M5? Inga besked ges. När skall
            vi få en rikstäckande kraftfull privat konkurrent till Riksradion?
            Inga besked ges.
          </note>
          <note n="3e288baf">
            Det är tyst från Kulturdepartementet.
          </note>
          <note n="0dc74612">
            Förra hösten tog Socialdemokraterna initiativ till stopplagen.
            Den skulle gälla till den 1 januari 1996.
          </note>
          <note n="ff4f44e8">
            Det bedömdes vara tillräckligt för att man skulle hinna komma
            med nya regler. Men förmågan och orken fanns inte. Först i september
            i år kom det direktiv till en utredning, och inga förslag finns
            alltså nu på bordet. I stället skall stopplagen i dag förlängas
            till den 1 juli 1997.
          </note>
          <note n="03a6b5d3">
            Men man kanske skall vara positiv. Man kanske skall försöka tolka
            det hela positivt. Stopplagen torde få liten betydelse. De flesta
            frekvenserna är ju redan utdelade. Socialdemokraterna har kanske
            också insett att det inte är så bråttom. Det kan ju naturligtvis
            inte bli tal om att gå in och ändra i gällande avtal. De givna
            tillstånden gäller ju, och skall gälla fram till mellan år 2001
            och år 2003. De kan också förlängas ytterligare. Det är dock oroande
            att det inte sägs någonting om detta i direktiven.
          </note>
          <note n="c7b39d60">
            Herr talman! På ett område har regeringen visat en viss aktivitet.
            Det gäller den digitala tekniken. Men vad regeringen vill med
            denna på sikt, vet vi inte. För en liberal betyder den digitala
            tekniken ett stort kliv framåt när det gäller möjligheten till
            fri etablering i etern. Tillståndsgivningen till privat lokalradio
            blir förhoppningsvis enbart en parentes i mediepolitiken, om än
            en viktig parentes - den andra liberala attacken mot monopol och
            för frihet i etern.
          </note>
          <note n="93bd2a44">
            Kurt Ove Johanssons utredning, han skall ju leda den, kommer
            säkert i historiens ljus att visa sig vara onödig och kanske t.o.m.
            obsolet. Tekniken springer hela tiden ifrån Socialdemokraterna.
          </note>
          <note n="94d65601">
            Herr talman! Socialdemokratisk mediepolitik tycks dömd att ständigt
            hamna på historiens sophög.
          </note>
          <note n="4bc4e0bd">
            Jag yrkar bifall till reservationen.
          </note>
          <note n="d7bc2ec6">
            Anf. 51 KURT OVE JOHANSSON (s)
          </note>
          <note n="10f835d3">
            Herr talman! Proposition 1992/93:70, om privat lokalradio, bär
            i hög grad Birgit Friggebos signum.
          </note>
          <note n="9f755b1e">
            Den möttes när den lades på riksdagens bord med stark kritik.
            Invändningarna från Socialdemokraterna och Vänsterpartiet handlade
            bl.a. om att regelsystemet vid auktioneringen av lokalradiofrekvenserna
            inte skulle resultera i den mångfald och i den lokala förankring
            som det så högtidligt talades om i propositionen.
          </note>
          <note n="63982c0e">
            Verkligheten, Birgit Friggebo, har visat att kritikerna hade
            rätt. Regelsystemet har lett till motsatsen jämfört med vad som
            utlovades i propositionen. Resultatet har blivit ökad maktkoncentration
            inom mediebranschen. Den privata lokalradion kontrolleras i dag
            av ett fåtal företagsgrupper, i flera fall med anknytning till
            andra existerande massmedieföretag.
          </note>
          <note n="ac45587e">
            Det var väl inte meningen, Birgit Friggebo, att utvecklingen
            skulle bli sådan ? Vad man här skulle kunna ge uttryck för, är
            att verkligheten faktiskt har sprungit bort från Birgit Friggebo.
            Verkligheten i dag är en annan än den som från början eftersträvades.
          </note>
          <note n="2172f26a">
            Mot den bakgrunden är det synnerligen märkligt att Birgit Friggebo
            framhärdar i sitt försvar för en undermålig proposition, för undermålig
            var den ju verkligen redan när den lades fram.
          </note>
          <note n="5c3ffc9f">
            Det är häpnadsväckande att Birgit Friggebo agerar som om ingenting
            hade hänt. Hon tycks inte vilja acceptera att riksdagen i dag
            är en annan än vad den var när propositionen, med Ny demokratis
            hjälp skall jag kanske tillägga, antogs av riksdagen. Den folkvilja
            som kom till uttryck vid det senaste riksdagsvalet betyder tydligen
            ingenting för Birgit Friggebo.
          </note>
          <note n="04670f83">
            Om Birgit Friggebo hade varit en kraftfull kulturminister, hade
            det möjligen sett litet annorlunda ut.
          </note>
          <note n="d089ae2f">
            Hade hon orkat försöka finna breda lösningar, hade de turer som
            vi nu här i riksdagen har haft när det gäller lokalradion inte
            behövts. Jag tror nämligen att man, när det gäller att lösa frågor
            kring regelsystem för den här typen av verksamhet, skall försöka
            finna lösningar som håller även om det blir regimskifte. Eftersom
          </note>
          <note n="4b03ff68">
            Birgit Friggebo inte hade kraft att finna dessa breda lösningar,
            sitter vi nu i den här situationen.
          </note>
          <note n="67253856">
            Vad de som jobbar med den här typen av verksamhet behöver är
            naturligtvis vetskap om att de regler som gäller skall gälla under
            en lång tid framöver.
          </note>
          <note n="7b640f7b">
            Detta blir inte helt säkert om man gör som Birgit
          </note>
          <note n="1c4e258a">
            Friggebo gjorde. Hon genomförde, med Ny demokratis hjälp, detta
            med minsta möjliga marginal i riksdagen. Har man kunskap och vetskap
            om att det faktiskt kan bli förändringar i parlamentet efter ett
            val är det ju klokt att eftersträva en bred lösning. Då hade vi
            som sagt inte behövt sitta i den här situationen.
          </note>
          <note n="40165c9b">
            När riksdagen den 23 november förra året diskuterade lokalradiofrågan
            på konstitutionsutskottets initiativ, röstade 208 av riksdagens
            ledamöter för ett stopp för fortsatt utauktionering av lokalradiofrekvenserna,
            och 103 ledamöter röstade emot. Det gjorde tydligen inget som
            helst intryck på Birgit Friggebo. I
          </note>
          <note n="18355f1a">
            det läget förvandlade hon regeln 2:12 i regeringsformen till
            en obstruktionsparagraf och förhindrade en överväldigande riksdagsmajoritet
            från att få föra sin mediepolitik. Jag måste säga att känslan
            för demokrati är inte särskilt väl utvecklad hos utskottets ordförande.
            Nu kan Birgit Friggebo med de beslut som riksdagen fattar inte
            obstruera längre. Det tycker hon naturligtvis inte om. Det kunde
            man märka i det anförande som hon nyss höll. Surheten har nu så
            att säga tagit över när fortsatt obstruktion inte är möjlig.
          </note>
          <note n="dc7b8ac1">
            Detta moratorium skall användas till att få fram en bättre tingens
            ordning. Förhoppningsvis skall då inte endast de mest penningstinna
            kunna komma över de mest intressanta lokalradiofrekvenserna.
          </note>
          <note n="40af2e91">
            Det är riktigt som Birgit Friggebo sade, nämligen att jag av
            regeringen har utsetts till att vara ordförande i den parlamentariska
            utredning som skall finna ett rättvisare regelsystem och motverka
            fortsatt maktkoncentration.
          </note>
          <note n="3f74ac17">
            Jag kan försäkra Birgit Friggebo att jag skall göra allt vad
            som står i min makt för att finna breda lösningar för att inom
            lokalradion åstadkomma mångfald och lokal förankring, varom det
            talades så vackert i proposition 1992/93:70. Utredningen har ju
            redan påbörjat sitt arbete och beräknas lägga fram sina förslag
            till kulturministern i oktober nästa år.
          </note>
          <note n="880451d7">
            Redan nu börjar Birgit Friggebo yra om att man inte skall ha
            så stora förväntningar på utredningens resultat. Jag tycker att
            Birgit Friggebo inte skall ha alltför bråttom på den punkten.
            Jag har emellertid en bestämd känsla av att det finns goda förutsättningar
            i den här utredningen att just finna breda lösningar. De kontakter
            som jag hittills har haft med utredningens ledamöter tyder på
            det. Jag tycker därför att Birgit
          </note>
          <note n="61d3e865">
            Friggebo skall lugna ned sig litet grand och avvakta vad utredningen
            så småningom kommer fram till. Det är möjligt att Birgit Friggebo
            kommer att bli positivt överraskad.
          </note>
          <note n="60594276">
            Anf. 52 BIRGIT FRIGGEBO (fp)
          </note>
          <note n="e519f820">
            Herr talman! Kurt Ove Johansson rekommenderar att jag skall lugna
            ned mig litet grand. Om vi hade hållit oss lugna hade vi inte
            haft någon större frihet i etern. Om vi hade följt det socialdemokratiska
            lugnet så hade allt förblivit vid det gamla. Om vi hade haft en
            socialdemokratisk regering under den förra mandatperioden så hade
            vi ännu inte haft någon privatradio över huvud taget.
          </note>
          <note n="bcf8c5c0">
            Jag kan försäkra Kurt Ove Johansson att jag aldrig kommer att
            lägga ned kampen för en ökad frihet i etern och lägga ned min
            talan. Att vi använder de av riksdagen stipulerade reglerna för
            hur beslutsfattandet kan gå till i detta rike skall Kurt Ove Johansson
            inte kritisera oss för. Det tillhör demokratin att ha minoritetsregler,
            och de reglerna skall kunna få användas.
          </note>
          <note n="af7d7415">
            Kurt Ove Johansson talade om att privatradion har inneburit en
            ökad maktkoncentration inom branschen och inom medierna. Det är
            ju fullständigt absurt att
          </note>
          <note n="5c75ab37">
            Kurt Ove Johansson, när vi bryter radiomonopolet och får ett
            hundratal nya lokalradiostationer på ett fyrtiotal orter i landet,
            börjar tala om maktkoncentration. Det är verkligen att förvränga
            användningen av det svenska språket.
          </note>
          <note n="ede06bfe">
            Jag vill till sist ställa två frågor till Kurt Ove Johansson
            med anledning av det som han sade. Betyder det här att utredningen
            kommer att förorda att man skall bryta rättssäkerheten, dvs. att
            de ingångna avtalen skall kunna brytas upp under tillståndsgivningstiden,
            eftersom Kurt Ove Johansson talar om att det skall ske förändringar?
          </note>
          <note n="2af1b6fa">
            Min andra fråga är: Är inte också Kurt Ove Johanssons bedömning
            av den snabba utvecklingen när det gäller t.ex. den digitala tekniken
            att vi kommer att ha en möjlighet att ha etableringsfrihet i etern
            inom en ganska snar framtid? Då blir denna tillståndsgivning obsolet.
          </note>
          <note n="eb087de3">
            Anf. 53 KURT OVE JOHANSSON (s)
          </note>
          <note n="3846138a">
            Herr talman! Birgit Friggebos beskrivning av verkligheten och
            av den socialdemokratiska mediepolitiken håller naturligvis inte
            streck, utan Birgit
          </note>
          <note n="657db299">
            Friggebo trampar på, som jag sade i mitt inledningsanförande,
            i ett gammalt tänkande. Hon har tydligen över huvud taget inte
            följt de diskussioner som har förts inom mitt parti när det gäller
            den framtida mediepolitiken. Socialdemokraterna har faktiskt alltid
            haft en bra mediapolitik. Vi har ständigt, mot bakgrund av vad
            som händer på mediaområdet, anpassat våra politiska strategier.
            För bara några månader sedan antog det socialdemokratiska partiet
            ett nytt medieprogram, en ny medieinriktning. Det visar ju att
            mediefrågorna hos oss intar en mycket viktig ställning.
          </note>
          <note n="5165b89d">
            Birgit Friggebo, det finns ju ingen anledning för mig, som ordförande
            i den här utredningen, att gå händelserna i förväg. Jag sade på
            det första utredningssammanträdet att jag är beredd att åka runt
            till en del av dessa lokalradioföretag och diskutera utredningens
            uppläggning och försöka efterhöra deras synpunkter på hur framtida
            lösningar skall se ut. I
          </note>
          <note n="9127b818">
            motsats till Birgit Friggebo tänker inte vi, precis som jag sade
            i mitt inledningsanförande, med några få rösters majoritet tvinga
            igenom någonting i den svenska riksdagen, utan vi kommer att eftersträva
            breda lösningar.
          </note>
          <note n="a4a88231">
            Anf. 54 BIRGIT FRIGGEBO (fp)
          </note>
          <note n="4633e59e">
            Herr talman! Jag använde bara kulturministerns egna ord när jag
            definierade den socialdemokratiska mediepolitiken. Hon har sagt
            att Socialdemokraterna aldrig har haft någon strategi när det
            gäller mediepolitiken men att det nu skall bli bättre. Men jag
            kan notera att vi inte ser särskilt många spår av detta här i
            riksdagen. Vi vet faktiskt inte vilken strategi Socialdemokraterna
            har för framtiden när det gäller mediepolitiken.
          </note>
          <note n="fbee4f4a">
            Vi liberaler strävar efter att i vår mediepolitik ha så stor
            etableringsfrihet som möjligt inom etermedierna, på det sätt som
            vi har när det gäller det tryckta ordet i riket. Detta är en grundläggande
            och viktig hörnsten i vårt demokratiska och öppna samhälle.
          </note>
          <note n="b8b40aac">
            Jag är säker på att Kurt Ove Johansson säkert kommer att ha kontakter
            med olika intressenter. Men den fråga som jag ställde gällde en
            grundläggande principiell fråga, en rättssäkerhetsfråga, nämligen
            om
          </note>
          <note n="f3f718b8">
            Kurt Ove Johansson är inriktad på att bryta upp de avtal som
            är ingångna och som gäller fram till år 2001
          </note>
          <note n="723006ac">
            och 2003 - olika årtal gäller för olika lokalradiostationer.
            Detta är en grundläggande rättssäkerhetsfråga som över huvud taget
            inte har med mediepolitiken att göra.
          </note>
          <note n="3fdb374e">
            Dessutom beklagar jag att vi inte redan på 1960-
          </note>
          <note n="044f799f">
            talet i detta rike fick en ökad frihet i etern. Då kanske vi
            hade haft mindre turbulens och en mer lugn utveckling, vilket
            Kurt Ove Johansson efterfrågade, när det gäller utvecklingen framför
            allt inom radion. När det sker en så här snabb avreglering blir
            det turbulens.
          </note>
          <note n="c42863c9">
            Men jag är övertygad om att om Socialdemokraterna hade fortsatt
            att regera och det inte hade blivit några borgerliga avbrott så
            hade vi ännu inte haft några privata marksända TV-kanaler eller
            radiokanaler i detta rike.
          </note>
          <note n="3f8b7dba">
            Anf. 55 KURT OVE JOHANSSON (s)
          </note>
          <note n="92e05f6b">
            Herr talman! Jag sade tidigare att verkligheten springer förbi
            Birgit Friggebo. Birgit Friggebo hänvisar nu till ett uttalande
            av kulturministern om att socialdemokraterna skulle sakna en mediepolitik.
            Birgit
          </note>
          <note n="226a915f">
            Friggebo har tydligen inte följt med i det som har hänt. Det
            gäller ett gammalt uttalande, som jag vill minnas att en partivän
            till Birgit Friggebo använde den 23 november förra året, när vi
            diskuterade denna fråga. Det hade då hämtats ur en tidningsartikel.
          </note>
          <note n="c67268d4">
            Faktum är, som jag sade alldeles nyss, att vårt parti har ett
            färskt medieprogram och att kulturministern har spelat en betydande
            roll i framtagandet av detta. Hon har varit mycket aktiv i just
            denna fråga.
          </note>
          <note n="9c87f632">
            Birgit Friggebo påstår vidare i dagens debatt att
          </note>
          <note n="1ee97367">
            "stopplagen" skulle kunna få liten betydelse. Det vet man egentligen
            ingenting om. Bl.a. kan utvecklingen av digitaltekniken medföra
            att många frekvenser skulle kunna öppnas. Jag tror därför att
            det är mycket viktigt att stoppet får gälla under den tid när
            vi skall utreda denna fråga för att få fram ett bättre regelverk,
            som tillgodoser krav på mångfald och lokal förankring. Det vore
            orimligt att binda sig för koncessioner inom ett gammalt regelsystem
            medan man försöker komma fram till en annan tingens ordning. Jag
            tror egentligen att t.o.m. Birgit Friggebo begriper detta.
          </note>
          <note n="0e6d76ea">
            Överläggningen var härmed avslutad.
          </note>
          <note n="629902a2">
            (Beslut fattades efter 11 §.)
          </note>
          <note n="150a6462">
            7 § Års- och koncernredovisning
          </note>
          <note n="f7f37fd6">
            Föredrogs
          </note>
          <note n="da5020ea">
            Lagutskottets betänkande 1995/96:LU4
          </note>
          <note n="bbe8d314">
            Års- och koncernredovisning (prop. 1995/96:10)
          </note>
          <note n="367d5ca3">
            Anf. 56 STIG RINDBORG (m)
          </note>
          <note n="c050c4cc">
            Herr talman! Ärade ledamöter! I detta ärende ser vi vådan av
            att vi ej tidigare var med i Europeiska unionen och Europeiska
            gemenskapen. Hade Sverige liksom Danmark blivit medlem i början
            på 70-talet hade vi kunnat påverka det nu aktuella direktivet.
          </note>
          <note n="0aa01b2c">
            Tillsammans med Danmark och med England skulle kanske det anglosaxiska
            inflytandet ha blivit större och direktivet ha sett annorlunda
            ut.
          </note>
          <note n="1d57b179">
            Det pågår nu ett arbete i EU på ett nytt direktiv för redovisning.
            Det är viktigt att vi nu gör vår röst hörd nere i Europa. Genom
            dagens direktiv anpassar vi oss till EU med alla de bekymmer som
            det medför med hänsyn till direktivets utformning, men härefter
            har vi samma utgångspunkt som de övriga medlemmarna i
          </note>
          <note n="0baddd6d">
            Europeiska gemenskapen. Det är viktigt att vi verkligen sätter
            tryck på att få nya spelregler i ett nytt direktiv.
          </note>
          <note n="8aca042f">
            Beträffande moderaternas reservationer vid betänkandet vill jag
            säga att de i stort sett är identiska med
          </note>
          <note n="12609b3a">
            Redovisningskommitténs förslag. Vi tycker att våra reservationer
            är bättre än majoritetstexten i betänkandet. Vi kommer inte att
            begära votering, men jag vill framhålla att vi tycker att de är
            så bra att de borde ha godtagits.
          </note>
          <note n="016e2b97">
            Anf. 57 PER ROSENGREN (v)
          </note>
          <note n="82e0d39c">
            Herr talman! Innehållet i propositionen innebär en anpassning
            till ett antal EG-direktiv. Jag kan i och för sig hålla med Stig
            Rindborg om att vi tvingas anpassa oss ganska mycket efter EG-direktiv
            som vi tidigare inte har haft någon möjlighet att påverka. Man
            kan diskutera huruvida hur vi skall vara mycket mjuka i ryggen
            och anpassa oss till allt eller om vi skall obstruera. Moderaterna
            väljer underligt nog i ganska många fall att obstruera mot EU-direktiv.
          </note>
          <note n="849c67cf">
            De föreslagna nya årsredovisningslagarna innehåller bestämmelser
            om hur årsredovisning och koncernredovisning skall upprättas.
            Här finns bestämmelser om hur tillgångar och skulder skall värderas.
            Det finns också regler om vilka ytterligare upplysningar som skall
            lämnas i års- och koncernredovisning samt riktlinjer för hur en
            förvaltningsberättelse och en finansieringsanalys skall vara utformade.
          </note>
          <note n="a4154b71">
            Propositionens förslag innebär också bl.a. den nyheten att utöver
            kravet på att redovisningen skall ske enligt god redovisningssed
            skall års- och koncernredovisning också ge en rättvisande bild
            av företagets ställning och resultat. Jag återkommer senare till
            denna nyhet.
          </note>
          <note n="0f017b8c">
            Vänsterpartiet noterar med tillfredsställelse att regeringen
            på grund av den remisskritik som framförts inte nu lägger fram
            något förslag i fråga om sambandet mellan redovisning och beskattning
            för företag i allmänhet. Vi instämmer till stora delar i den remisskritiken
            och anser att regeringen hittills gjort en riktig bedömning i
            detta avseende.
          </note>
          <note n="8392fcc6">
            I Vänsterpartiets motion med anledning av propositionen framhåller
            vi att vi vill ha en integration i årsredovisningen av företagens
            miljöräkenskaper. För att gå tillbaka till kravet att års- och
            koncernredovisningen inte bara skall ske enligt god redovisningssed
            utan nu också skall ge en rättvisande bild av företagets ställning
            och resultat vill jag säga att det är väldigt viktigt att miljöräkenskaperna
            redovisas i årsredovisningen. Man kan naturligtvis diskutera huruvida
            en eventuell miljöskuld då skall redovisas inom linjen i balansräkningen
            eller helt tydligt i balansräkningen och där också få en påverkan
            i resultaträkningen, dvs.
          </note>
          <note n="13702869">
            att man periodiserar de framtida miljökostnaderna.
          </note>
          <note n="92d2e2aa">
            Det vore intressant, Rune Berglund, att få höra vad socialdemokraterna
            egentligen anser om denna diskussion - skall redovisningen ske
            inom linjen eller också med resultatpåverkan?
          </note>
          <note n="208382f1">
            Vi har valt att inte reservera oss på denna punkt, eftersom vi
            fått en ganska positiv skrivning i betänkandet. Vi hoppas att
            regeringen skyndsamt återkommer i frågan, eftersom Justitiedepartementet
            avser att ge Redovisningskommittén ett tilläggsdirektiv. Kommittén
            skall få i uppdrag att överväga hur de miljömässiga aspekterna
            på bolagens verksamhet bör redovisas.
          </note>
          <note n="63148935">
            Vi tog i vår motion också upp jämställdhetsarbetet. Företagens
            ansvar för att redovisa jämställdhetsarbetet är mycket viktigt,
            och dess fullgörande bör enligt vår uppfattning redovisas i årsredovisningshandlingarna.
            Det är enligt vår mening angeläget att företagens jämställdhetsarbete
            i skilda sammanhang lyfts fram.
          </note>
          <note n="b748c6d8">
            Man kan väl knappast kalla regeringens och socialdemokraternas
            jämställdhetsarbete särskilt offensivt, med tanke på att de inte
            ens är beredda att tillmötesgå kravet på en så enkel åtgärd som
            den som föreslås i reservation 2 av Tanja Linderborg. Propositionen
            behandlades visserligen under den tid då ansvarigt statsråd för
            jämställdheten hade tagit en time out, men innebar det att också
            hela jämställdhetsarbetet drabbades av denna time out? Det verkar
            faktiskt inte bättre.
          </note>
          <note n="0c8850bf">
            För att fortsätta med idrottstermer kan man väl karakterisera
            läget i den socialdemokratiska jämställdhetspolitiken med uttrycket
            "ten and out". Vad säger det socialdemokratiska kvinnoförbundets
            ordförande
          </note>
          <note n="885a486c">
            Inger Segelström? Hon sitter faktiskt i lagutskottet, men hon
            har inte deltagit i just detta ärende. Är det en tillfällighet,
            eller har kvinnoförbundet faktiskt en avvikande uppfattning i
            just denna fråga?
          </note>
          <note n="859497d5">
            En tredje punkt som vi tycker är väldigt viktig är kompetensutvecklingen
            i företagen. När det gäller kompetensutvecklingsprogram är vi
            nöjda med den skrivning som finns i betänkandet. Utskottet fick
            en mycket intressant information om humankapitalet vid en utskottsuppvaktning.
            Även dessa frågor kommer att övervägas av Redovisningskommittén.
            I avvaktan på dessa överväganden är vi nöjda med betänkandets
            skrivning. Men vi hoppas att det så fort som möjligt kommer förslag
            på riksdagens bord där det ställs krav att kompetensutvecklingsprogrammen
            på något sätt skall redovisas i årsredovisningen.
          </note>
          <note n="c2e46d78">
            Jag yrkar bifall till reservation 2.
          </note>
          <note n="4e2ed05d">
            Anf. 58 RUNE BERGLUND (s)
          </note>
          <note n="1f22a3b3">
            Herr talman! Detta betänkande behandlar års- och koncernredovisningar.
            Det gäller redovisningslagstiftningen för aktiebolag, vissa handelsbolag,
            kreditinstitut, värdepappersbolag och försäkringsbolag.
          </note>
          <note n="bac96c9d">
            Flertalet av förslagen är betingade av regler i EG:s fjärde,
            sjunde eller elfte bolagsrättsliga direktiv eller de redovisningsdirektiv
            som finns på bank och försäkringsområdet. Kreditinstitut, värdepappersbolag
            och försäkringsföretag skall enligt förslaget tillämpa den nya
            bestämmelsen fr.o.m. det räkenskapsår som inleds den 1 januari
            1996 eller senare under 1996.
          </note>
          <note n="149106e0">
            Övriga företag som omfattas av lagstiftningen skall börja tillämpa
            bestämmelsen ett år senare.
          </note>
          <note n="3d8887e6">
            Betänkandet är till stora delar en anpassning till de redovisningsprinciper
            som tillämpas inom EU-
          </note>
          <note n="50606f3c">
            länderna för att uppnå syftet att kunna avläsa ett företags eller
            en koncerns resultat och ställning på ett likartat sätt inom hela
            EU-området, att enligt det fjärde bolagsdirektivet uppställa likvärdiga
            minimikrav på den ekonomiska informationen, att enligt det sjunde
            bolagsrättsliga direktivet upprätta en sammanställd redovisning
            och en sammanställd förvaltningsberättelse och att enligt det
            elfte bolagsrättsliga direktivet ställa krav på bolag som lyder
            under en medlemsstats lagstiftning och som öppnar filial i annan
            medlemsstat att offentliggöra vissa räkenskapshandlingar i den
            andra staten.
          </note>
          <note n="a598e150">
            Syftet med detta är att ge tredje man samma skydd oavsett om
            ett bolag väljer att etablera sig i en medlemsstat genom dotterföretag
            eller genom filial. Motsvarande direktiv finns inom bank- och
            försäkringsområdet. Den svenska redovisningslagstiftningen uppfyller
            på åtskilliga punkter inte direktivens krav.
          </note>
          <note n="6b1aeace">
            Omfattande författningsändringar är därför nödvändiga. Det är
            därför en mycket omfattande proposition som utgör underlag till
            detta betänkande.
          </note>
          <note n="e0ed837c">
            I motion L4 yrkar Yvonne Ruwaida att riksdagen skall avslå propositionen
            med hänvisning till att Redovisningskommitténs förslag borde inväntas.
            Utskottets mening är att svensk lagstiftning bör anpassas till
          </note>
          <note n="60cc1cd4">
            EU:s utan ytterligare dröjsmål.
          </note>
          <note n="f9190d7f">
            Bengt Harding Olson tar i motionen L2 upp frågan om inte redovisningsområdet
            borde ha en internationell samordning och inte bara omfatta EU-området.
          </note>
          <note n="669d7459">
            Utskottet kan hålla med om att ett standardiseringsarbete borde
            omfatta så många länder som möjligt. Det ligger ett stort värde
            i att alla som gör affärer med varandra borde ha samma redovisningsprinciper
            för att likvärdigt kunna bedöma varandras ekonomiska potens, oavsett
            om affärsområdet är EU, andra länder i Europa eller andra länder
            i andra världsdelar. Det får bli ett arbete för regeringen att
            via ministerrådet verka för en harmonisering av redovisningsområdet
            i ett vidare sammanhang. Enligt uppgift har det arbetet redan
            påbörjats inom ramen för organisationen IASC,
          </note>
          <note n="440958e0">
            International Accounting Standards Committe. Det finns inte möjlighet
            att här i detta betänkande föreslå några åtgärder i den riktningen.
          </note>
          <note n="b811fe89">
            I motionen L3 vill Rolf Dahlberg m.fl. att även ekonomiska föreningar
            och andra juridiska personer bör beredas möjlighet att använda
            sig av den nya lagstiftningen och begär att riksdagen beslutar
            införa en sådan bestämmelse i den föreslagna lagstiftningen.
          </note>
          <note n="005a8863">
            Justitiedepartementet överväger att komma med förslag om att
            även ekonomiska föreningar skall få möjlighet att tillämpa den
            nya lagstiftningen. Det finns dock inte tid att nu i detta betänkande
            överväga den frågan.
          </note>
          <note n="a552e99e">
            I reservation 1 avseende mom. 4 yrkar Rolf Dahlberg m.fl. att
            mindre företag skall beredas möjlighet att upprätta balansräkning
            i förkortad form utan att inhämta prövningstillstånd av regeringen
            eller den regeringen utser. Det finns emellertid farhågor för
            att det skulle kunna leda till en ofullständig information och
            negativa effekter ur konkurrenssynpunkt, eftersom fler företag
            än de som har ett direkt behov av förfaringssättet skulle kunna
            använda undantaget. Det bör råda viss restriktivitet i det här
            fallet.
          </note>
          <note n="91979b59">
            I reservation 3 avseende mom. 9 tas också frågan om redovisning
            av pensionsförmåner upp. Motionärerna vill att endast de förmåner
            som ligger utanför de normala pensionsförmånerna skall redovisas.
            Utskottets majoritet delar emellertid regeringens uppfattning
            att en öppnare redovisning av pensioner och andra förmåner måste
            ske. Uppgiftsskyldigheten bör också omfatta tidigare verkställande
            direktörer eller styrelseledamöter, redovisning av lån och ansvarsförbindelser
            till VD eller styrelseledamot, avgångsvederlag samt pensionsförpliktelser
            och andra förmåner till både verksamma och föregående direktörer.
            Det betyder att förutom det sammanlagda kapitaliserade värdet
            av föreliggande pensionsförpliktelser skall också redovisas de
            sammanlagda kostnader som uppkommit under året. Upplysningskravet
            berör således både resultatoch balansräkningarna.
          </note>
          <note n="a024c548">
            Vidare vill motionärerna i reservation 4 avseende mom. 10 att
            en möjlighet skall ges för bolag som startar sin verksamhet fram
            till den 1 januari 1997 att välja mellan de nya och de gamla reglerna
            för detta räkenskapsår. Utskottet har bedömt att det för de i
            förhållande till helheten få företag det gäller inte skulle finnas
            någon kompletterande normgivning med avseende på det nya regelsystemet
            att falla tillbaka på.
          </note>
          <note n="7fc228da">
            Jämförbarheten skulle bli åsidosatt om man parallellt skulle
            tillåta två olika redovisningssystem.
          </note>
          <note n="be6384ed">
            Slutligen yrkas i reservation 5 avseende mom. 11
          </note>
          <note n="17354de1">
            att det borde finnas en möjlighet för företag med bokslutsdatum
            den 30 april och den 30 juni att använda avsättningar till uppskrivningsfond
            för kvittning mot nedskrivningar. Motionärerna anser att övergångsregeln
            är orättvis, eftersom vissa bolag beroende på bokslutsdatum inte
            kommer att hinna anpassa sig.
          </note>
          <note n="fffa7e82">
            Utskottet konstaterar att de nya reglerna om uppskrivning innebär
            att det inte längre är möjligt att använda uppskrivningsfond för
            att kvitta mot nedskrivningar. Den nya regeln tillämpas emellertid
            inte på belopp som har avsatts till en uppskrivningsfond före
            lagens ikraftträdande.
          </note>
          <note n="731633e2">
            Tanja Linderborg har i reservation 2 avseende mom. 5 yrkat på
            att jämställdhetsarbetet i företagen bör lyftas fram, att företagen
            i sin årsredovisning skall lämna uppgifter om jämställdhetsarbetet,
            vad som har gjorts för att förbättra kvinnorepresentationen i
            styrelsen och på ledande poster i företaget samt löneförhandlingar,
            m.m. Jag tycker att idén kan verka tilltalande, men i det här
            betänkandet behandlas endast den lagstadgade skyldigheten att
            på visst sätt upprätta och offentliggöra ekonomiska förehavanden
            enligt aktiebolagslagen och lagen om års- och koncernredovisning.
          </note>
          <note n="6f0f72b7">
            Förutom det jag tidigare sagt om att redovisningsområdet borde
            ha ett internationellt perspektiv finns det två andra områden
            som borde bli föremål för utredningar i framtiden inom redovisningsområdet.
          </note>
          <note n="ba2c7fa6">
            Det ena gäller att någon form av miljöredovisning borde ingå
            i förvaltningsberättelser. Enligt uppgift kommer Justitiedepartementet
            att ge Redovisningskommittén tilläggsdirektiv med avseende att
            undersöka på vilket sätt de miljömässiga aspekterna på bolagens
            verksamhet bör redovisas. Det ser vi fram emot.
          </note>
          <note n="60ccdf8b">
            Den andra frågan som bör belysas är hur investeringar i humankapitalet,
            dvs. människors kompetens och insatser, skall kunna bli en del
            av en förvaltningsberättelse.
          </note>
          <note n="c791e6cc">
            Redovisningssystemen har successivt anpassats genom historien.
            Med tanke på att vi de senaste 150
          </note>
          <note n="ad25d3e1">
            åren har varit på väg in i eller befunnit oss i industrisamhället,
            har vi i dag ett redovisningssystem som väl uppfyller de krav
            man kan ställa. Redovisningssystemens utveckling har följt den
            industriella utvecklingens krav på att kunna mäta och avläsa resultat.
            Det går i dag att utläsa värdet av maskiner och kapitalinsatser.
            Den hårda sidan av produktionsprocessen är väl tillgodosedd när
            det gäller resultat och redovisning.
          </note>
          <note n="717b3580">
            Den mjuka sidan, dvs. det mänskliga kapitalet, har ingen motsvarande
            redovisning. När vi nu går in i informationssamhället finns det
            goda skäl att tro att de mjuka investeringarna kommer att öka
            i betydelse.
          </note>
          <note n="cd41195e">
            Kompetens och kunskap blir allt viktigare, men fortfarande är
            det så att hela kostnaden för en kompetenshöjande insats måste
            tas ut det år insatsen genomförs, trots att resultatet av kompetenshöjningen
            lever kvar i ett företag under flera år. Däremot får inköp av
            maskiner eller andra inventarier avskrivas under en beräknad livslängd.
          </note>
          <note n="a01665df">
            Den invändning man hör är att ett företag inte äger arbetskraften.
            Men om en person genom ökad kompetens bidrar till en ny produktionsprocess
            lever ju hans arbetsinsats kvar i företag under lång tid. Humankapitalet
            finns kvar även om personen inte gör det.
          </note>
          <note n="86734133">
            De tankar jag för fram kan möjligen också ha betydelse när vi
            nästa år skall fatta beslut om en ny lagstiftning som gäller företagsrekonstruktioner.
            Den lagen är tänkt att förbättra möjligheterna att bedöma om ett
            företag har en möjlighet att leva vidare i stället för att gå
            i konkurs. En bedömning av personalens kompetens kan vara en avgörande
            faktor när det skall avgöras om ett företag kan rekonstrueras
            och leva vidare eller om det skall försättas i konkurs.
          </note>
          <note n="4c01ab30">
            Om vi i framtiden får ett redovisningssystem där också humankapitalet
            är värderat, kan förmodligen förutsättningarna för en företagsrekonstruktion
            eller en eventuell konkurs bedömas bättre än i dag. Man kan inte
            heller utesluta att en redovisning av humankapitalet skulle kunna
            ha betydelse vid en bedömning av vilka rehabiliteringsinsatser
            som bör göras i företagen.
          </note>
          <note n="ceea4d7e">
            Det jag nu har nämnt tillhör framtiden inom redovisningsområdet.
            Jag tycker ändå att diskussionen om hur vi möter informationssamhällets
            krav på redovisningssystem måste starta. Det kan vara lämpligt
            att vi just på luciadagen, den dag när ljusdrottningen uppenbarar
            sig, får en föraning om att ljuset snart skall segra över mörkret.
            Det kan vara den dagen då vi kan hoppas att några företag i några
            branscher frivilligt prövar idén om en redovisning av humankapitalet
            vid sidan om den lagstadgade årsredovisningen. Då kan vi bygga
            upp en erfarenhetsbank med syfte att på sikt ge oss nya och kompletterande
            sätt att hantera våra räkenskaper.
          </note>
          <note n="4612a82d">
            Herr talman! Slutligen skulle jag vilja göra något som kanske
            inte är så vanligt. Jag ser att vår kanslichef Karin Lindell sitter
            i kammaren. Jag skulle så här offentligt från utskottets sida
            vilja tacka för hennes insatser i lagutskottet och önska henne
            lycka till på hennes nya jobb efter årsskiftet.
          </note>
          <note n="c623056b">
            Herr talman! Med detta vill jag yrka bifall till hemställan i
            betänkandet och avslag på samtliga motioner och reservationer.
          </note>
          <note n="c29d61eb">
            Anf. 59 PER ROSENGREN (v) replik
          </note>
          <note n="83a4a830">
            Herr talman! Rune Berglund tycker ju att det kan ligga någonting
            i Tanja Linderborgs reservation. Men sedan säger han att betänkandet
            inte handlar om detta.
          </note>
          <note n="afc801ee">
            Nej, det är just därför som vi har reserverat oss.
          </note>
          <note n="47ed883d">
            Det är ju utskottet som bestämmer vad som skall stå i betänkandet.
            Vi tycker att detta skulle ha varit med i betänkandet. Vi tycker
            det är viktigt att vara mycket tydlig när det gäller jämställdhetsarbetet.
            Det tycker tydligen inte socialdemokraterna.
          </note>
          <note n="85f72931">
            Jag har också några frågor när det gäller miljöredovisningen.
            Anser Rune Berglund att det räcker med en inom-linjen-redovisning
            i balansräkningen eller skall miljökostnaderna periodiseras på
            ett sådant sätt att de påverkar resultaträkningen också? Det vore
            mycket intressant att höra vilken inriktning den här redovisningstekniken
            kommer att få.
          </note>
          <note n="6afa021e">
            Anf. 60 RUNE BERGLUND (s) replik
          </note>
          <note n="09282ba5">
            Herr talman! När motionen om jämställdhet behandlades förra gången
            våren 1994 - det var visserligen en annan regering och en annan
            utskottsmajoritet då - kom man fram till att den frågan inte hör
            hemma inom aktiebolagslagen, i alla fall inte i nuläget. Det är
            ungefär samma ställningstagande vi gör nu. Däremot kan man tänka
            sig att det finns många andra lagar i det här landet som skulle
            kunna tillämpas för att redovisa jämställdheten i företagen. Jämställdheten
            påverkar ju inte det ekonomiska resultatet, i alla fall inte direkt
            även om den kanske skulle kunna göra det indirekt.
          </note>
          <note n="9ee28166">
            När det gäller frågan om miljöredovisningen skall in i detta
            kan man svara både ja och nej. Det beror ju på vilken typ av verksamhet
            det gäller. Det finns naturligtvis många företag som bedriver
            verksamhet som är ganska litet förstörande på miljön medan det
            finns andra som förstör miljön väldigt mycket. Jag tror att detta
            måste bli föremål för en omfattande utredning innan vi tar ställning
            till hur vi skall hantera den här frågan.
          </note>
          <note n="b2d96e3f">
            Anf. 61 PER ROSENGREN (v) replik
          </note>
          <note n="fa840fab">
            Herr talman! Det skrivs ju att det skall ges en rättvisande bild
            av företagets lönsamhet osv. Det är ju marknadsmässigt mycket
            viktigt att ha en bra jämställdhetspolitik i företagen. Detta
            kan ju direkt påverka resultatet. Frågan har faktiskt kommit upp
            på flera bolagsstämmor. Det har varit mycket generade direktörer
            och styrelseledamöter som har försökt att försvara varför man
            inte har något jämställdhetsarbete. Jag tror att det är oerhört
            viktiga signaler att jämställdhetsarbetet också skall redovisas
            enligt aktiebolagens regler. Det finns ingen anledning att säga
            att man inte behöver ta hänsyn till den delen.
          </note>
          <note n="32ae2e89">
            Det är fullkomligt klart att det finns företag som har mindre
            miljöskuld och det finns företag som har betydligt större miljöskuld.
            Men det var inte den frågan jag ställde. Jag ställde frågan om
            kostnaderna skall periodiseras direkt eller om de bara skall redovisas
            inom linjen i balansräkningen. Vi i Vänsterpartiet anser faktiskt,
            även om det temporärt kan innebära lägre skatteintäkter i och
            med att resultatet kommer att sjunka, att man nog bör överväga
            att ha en periodisering och att miljökostnaderna skall kostnadsföras
            och därmed också skuldföras när man vet att det kommer att bli
            kostnader i framtiden.
          </note>
          <note n="13396ccb">
            Anf. 62 RUNE BERGLUND (s) replik
          </note>
          <note n="6ac31a91">
            Herr talman! Jag utesluter inte att Per Rosengren har rätt i
            det fallet. Det är bara det att det är mycket svårt att svara
            ja eller nej på den frågan i dag när vi inte har någon riktig
            teknik för att klara ut hur det skall gå till.
          </note>
          <note n="ac7c347f">
            Jag tycker att vi skall titta på det här och försöka hitta den
            tekniken. Om vi skulle bestämma oss för att miljöräkenskaperna
            skall tas in och detta indirekt påverkar företagsbeskattningen,
            så att staten får in mindre skatteintäkter på grund av en periodiserad
            miljöskuld, är det en väldigt stor fråga. Jag förutsätter att
            den frågan kommer att när man tittar på detta.
          </note>
          <note n="a07f2d8b">
            Anf. 63 BENGT HARDING OLSON (fp)
          </note>
          <note n="4a683879">
            Herr talman! Riksdagen skall nu behandla lagutskottets betänkande
            om års- och koncernredovisning.
          </note>
          <note n="c9fec74a">
            Jag tänker självfallet inte gå in på allt i propositionen, som
            omfattar mer än 1 500 sidor, utan jag begränsar mig till två frågor
            av central och grundläggande betydelse.
          </note>
          <note n="304469eb">
            I ett samhälle som bygger på marknadsekonomiska grunder krävs
            bl.a. en godtagbar finansiell information inom näringslivet, alltså
            en information om företagens ekonomiska utveckling och deras ställning
            vid vissa bestämda tidpunkter. Sådan ekonomisk redovisning skall
            ge underlag för uppföljning av företagens verksamhet. Denna information
            är i sin tur av stor betydelse för företagens ägare, kreditgivare,
            leverantörer, kunder och anställda. I en tilltagande internationalisering
            måste den nationella redovisningsregleringen dessutom harmoniseras
            för att den finansiella informationen, det finansiella språket,
            skall erhålla internationell användbarhet.
          </note>
          <note n="cbe63374">
            Finansiell information handlar alltså främst om regler eller
            normer för företagen beträffande årsredovisning, koncernredovisning
            och delårsrapporter. I
          </note>
          <note n="c2e5c1c1">
            Sverige finns redan en omfattande lagstiftning och annan normgivning.
            Men nu föreligger behov av reformering. Dessutom ställs genom
            det svenska EU-
          </note>
          <note n="d95f609a">
            medlemskapet krav på en omfattande anpassning av den svenska
            redovisningsregleringen till EU:s direktiv.
          </note>
          <note n="9a98f425">
            Herr talman! Den nu aktuella redovisningsreformen är utformad
            som en ramlagstiftning, där den grundläggande redovisningsregeln
            är att ge en rättvisande bild av företagets ställning med beaktande
            av god redovisningssed. Ramlagen får sedan utfyllas med normgivning
            i form av rekommendationer och praxis. Reformen innebär en fullständig,
            yttre omgestaltning av hela redovisningsregleringen, men de sakliga
            ändringarna får inte överskattas. Vissa svenska tillägg görs för
            att uppnå en mera rättvisande bild och ett klarare koncernbegrepp.
            Beklagligtvis har vi
          </note>
          <note n="3a4bcf7a">
            "tvingats" införa vissa ändringar till det sämre.
          </note>
          <note n="ea76c8c6">
            Det har gjorts mycket hårda beskrivningar av den lagstiftning
            som vi lägger fram förslag om och beslutar om, nämligen att denna
            redovisningsreglering skulle innebära att svensk redovisningsstandard
            återförs 20 år tillbaka i tiden.
          </note>
          <note n="32d2212a">
            Här uppkommer, mjukt uttryckt, onekligen åtskilliga problem.
            Förhoppningsvis kan dessa problem åtminstone delvis avhjälpas
            genom en ny baskontoplan i avvaktan på en snar modernisering av
            redovisningsreglerna. Men detta kommer att skapa problem som vi
            lagstiftare med all säkerhet får höra talas om under ett antal
            år framöver.
          </note>
          <note n="22538503">
            En europeisk harmonisering av redovisningsreglerna enligt EU:s
            riktlinjer, som nu pågår, är långt ifrån tillräcklig - helt otillräcklig,
            påstår jag i min motion. Näringslivet, inklusive det svenska,
            blir alltmer internationellt inriktat, med verksamhet allt oftare
            utanför EU. Det självklara målet måste då vara en global samordning
            av redovisningsregleringen. Detta är naturligtvis lättare att
            säga än att genomföra. Men målet får i varje fall inte motverkas
            genom nationell lagstiftning.
          </note>
          <note n="19eb178d">
            Ett internationellt samordningsarbete pågår på många håll, som
            antytts från talarstolen, bl.a. inom
          </note>
          <note n="31ad9c97">
            FN och OECD. Inom International Accounting Standards Committee,
            IASC, bedrivs ett synnerligen intensivt standardiseringsarbete.
            Detta organ besitter en stor sakkunskap, med bred internationell
            förankring, och dess rekommendationer har fått stor acceptans
            i många länder. Men nu föreligger en risk för konflikt mellan
            EU och IASC. Detta är synnerligen olyckligt, och en konfrontation
            måste undvikas. Här måste Sverige aktivt bidra till att hitta
            en godtagbar lösning.
          </note>
          <note n="780dafbf">
            Naturligtvis föreligger ett stort behov av en bred internationell
            samordning på redovisningsområdet, och denna samordning måste
            givetvis omfatta mer än
          </note>
          <note n="bb52b96c">
            EU-länderna - världen är faktiskt större än EU - och innefatta
            även USA.
          </note>
          <note n="af649f47">
            Mot denna bakgrund måste den nu föreslagna EU-
          </note>
          <note n="b8926055">
            anpassningen, som vi skall besluta om i dag, ses endast som ett
            steg på vägen för att uppnå en sådan samordning. Men därutöver
            måste - och det betonas starkt i min motion - Sverige kraftfullt
            verka för att uppnå målet, alltså global samordning av redovisningsregleringen.
            Nu föreligger alldeles rätt tillfälle, eftersom t.o.m. EU har
            insett att man måste överväga en ny strategi på redovisningsområdet.
            Här kan Sverige, med sin breda kompetens på redovisningsområdet,
            göra en värdefull insats.
          </note>
          <note n="eec5fa84">
            Herr talman! Jag vill komma in på ett annat område, som kanske
            är det mest centrala i hela detta ärende. Det är att det övergripande
            målet naturligtvis är att uppnå optimal ekonomisk redovisning
            av företagens verksamhet. Traditionell företagsredovisning har
            som grundbult realkapital, alltså fastigheter, inventarier och
            lager m.m. Men en modern redovisning borde också omfatta humankapitalet,
            dvs. företagets mänskliga resurser. Uppenbarligen är människan
            företagets viktigaste tillgång, men detta återspeglas inte alls
            i nuvarande redovisningspraxis. Där skiljer man på investering
            i människor och investering i kapitalvaror.
          </note>
          <note n="1d33e472">
            Hårda investeringar, typ maskiner och skrivbord, anses ha ett
            bestående värde. Hårda investeringar tas upp som tillgångar i
            företagens balansräkningar, men så icke mjuka, mänskliga resurser.
            Mjuka investeringar, typ kompetensutveckling, anses däremot sakna
            varaktigt värde och behandlas därför snubblande likt förbrukningsmaterial.
          </note>
          <note n="e5ada653">
            Med ett så föråldrat synsätt kommer bokföring och verklighet
            successivt att glida isär. Företagen har i sina resultat svårt
            att hantera en offensiv satsning på investeringar i form av utbildning
            och informationsteknologiska satsningar. Företag som har satsat
            på den mjuka, mänskliga sidan "tvingas" av redovisningspraxis
            att visa sämre resultatutveckling än de som har satsat traditionellt
            hårt industriellt. En dold tillgång av mjuka investeringar i näringslivets
            balansräkningar - jag vill understryka att jag talar om balansräkningar,
            inte om förvaltningsberättelser - innebär att företagets rätta
            kreditvärde inte framgår av den officiella balansräkningen. Enkelt
            och rakt uttryckt:
          </note>
          <note n="d8bc8877">
            Nuvarande utformning av balans- och resultaträkningar utgör en
            bromskloss för en utveckling av svensk ekonomi.
          </note>
          <note n="a5cf7e9c">
            Företagets potentiella förädlingsförmåga måste vara den måttstock
            utifrån vilken företag värderas och även styrs. Därför bör alla
            tillgångar som påverkar produktiviteten kommande år vara värdemässigt
            synliga i balansräkningen, dvs. såväl hårda som mjuka värden.
            Genom att människan hanteras på samma ekonomiska premisser som
            man hanterar dyrbar hård investering på, stimuleras företagen
            att satsa på humankapitalet och dess kompetens. Därmed stimuleras
            man att investera sig in i det mjuka framtida tjänstesamhället.
          </note>
          <note n="ef7965fe">
            Målet är att få ett nytt synsätt på mjuka investeringar och att
            införa en värderingspraxis som dels är anpassad till dagens verksamhetsstruktur,
            dels rätt kan mäta "det mjukas" del i förädlingen och dels stimulera
            till ökade satsningar på kompetensutveckling, informationssystem
            och andra mjuka investeringar.
          </note>
          <note n="0117f8eb">
            Sammanfattningsvis, på denna punkt, vill jag påstå att en företagsredovisning
            som inte innefattar även humankapitalet med fog kan beskrivas
            som omänsklig.
          </note>
          <note n="12777ad7">
            Den nu aktuella reformen innefattar tyvärr inte humankapitalet
            som en redovisningspost. Men lagutskottet har - äntligen, med
            anledning av min motion den här gången, och det är jag djupt tacksam
            för -
          </note>
          <note n="a1b49fca">
            kraftfullt och dessutom enhälligt betonat behovet av att finna
            en modell för att värdesätta humankapitalet i företagens redovisning.
            Det får nu bli Redovisningskommitténs utomordentligt viktiga uppgift
            att - på riksdagens tydliga beställning - utarbeta ett förslag
            som efter vederbörlig behandling kan bli en nationell rekommendation
            för företagsredovisning. Nästa steg får bli ett svenskt initiativ
            i nämnda internationella redovisningsorgan, med mål att uppnå
            en global rättslig harmonisering i synen på humankapitalet som
            en värdefull resurs i företagens ekonomiska redovisning.
          </note>
          <note n="5e62fa13">
            Liberalismen har alltid satt individen i centrum, och detta bygger
            på en tro på människan som i sin tur motiverar en satsning på
            individen. En kraftfull satsning på humankapitalet är en typiskt
            liberal åtgärd, med stor genomslagskraft inom hela näringslivet,
            som stimulerar tillväxten och därmed främjar den ekonomiska politiken
            och garanterar vår framtida sociala välfärd. Detta är stora ord,
            men de är sanna, och de kommer att gälla.
          </note>
          <note n="33f159d2">
            Herr talman! Avslutningsvis yrkar jag, med hänvisning till vad
            utskottet har skrivit i sitt betänkande och vad jag har anfört
            här i kammaren, bifall till propositionen.
          </note>
          <note n="76d69586">
            Anf. 64 YVONNE RUWAIDA (mp)
          </note>
          <note n="48c06240">
            Herr talman! Redovisningslagstiftningen i dag är alltför krånglig
            och föråldrad, och den är inte internationellt anpassad. Den har
            också andra brister. Den tar t.ex. i dag inte upp miljöaspekter,
            investeringar i mjuka tillgångar, humankapital och hur man arbetar
            med arbetsmiljön. Alla dessa faktorer påverkar företagens framtidsutsikter.
            De är också viktiga redskap för företagen att utvecklas i den
            riktning som är den bästa för företagen, de anställda och samhället,
            och ger dessutom en bättre bild av företaget. Det är ett omodernt
            synsätt att enbart se och värdera hårda tillgångar och pengagenomströmning.
            Ändå är människan företagens bästa tillgång.
          </note>
          <note n="140d440a">
            Redovisningskommittén har i uppdrag att titta på hur man skall
            förbättra redovisningslagstiftningen.
          </note>
          <note n="0303c249">
            Den skall vara färdig under nästa år.
          </note>
          <note n="6c431826">
            Nu har EU ett antal direktiv som drabbar delar av redovisningslagstiftningen,
            nämligen års- och koncernredovisningen. Det är EU:s fjärde, sjunde
            och elfte bolagsrättsliga direktiv och redovisningsdirektiv som
            finns på bank- och försäkringsområdet. EU-
          </note>
          <note n="ea9ab3e7">
            direktiven bygger på ett föråldrat synsätt på redovisning och
            är inte heller internationellt anpassade. De bygger på ett ännu
            mer föråldrat synsätt än det man haft i den tidigare redovisningslagstiftningen.
          </note>
          <note n="6879d6c2">
            Regeringen och lagutskottet väljer att anpassa sig till EU-direktiven
            på en gång. Regeringen har själv sagt att det i och för sig hade
            varit önskvärt att behandla samtliga frågor om redovisning i ett
            sammanhang. Det håller vi nog alla med om.
          </note>
          <note n="b6472284">
            Miljöpartiet skrev en motion där det står att vi vill att propositionen
            avslås. Vi vill begära att regeringen återkommer med ett nytt
            förslag sedan Redovisningskommittén har slutfört sitt uppdrag.
            Det hade man haft stor nytta av, och Sverige hade under tiden
            kunnat arbeta med att påverka EU. Det är ju dessutom så att man
            i EU just nu jobbar med en vidareutveckling av redovisningsreglerna
            inom EU.
          </note>
          <note n="f8039a4c">
            Det finns många skäl till varför ett EU-
          </note>
          <note n="863d5b8e">
            medlemskap inte är bra. Detta är ytterligare ett. Nu konstaterar
            regeringen och lagutskottet att vi är fastlåsta, att Sverige inte
            har något alternativ och att det finns ett svenskt åtagande. Vi
            måste. Rune Berglund har här i talarstolen sagt att EU:s lagstiftning
            måste implementeras utan dröjsmål.
          </note>
          <note n="66fba85b">
            EU kommer som sagt förmodligen med nya redovisningsregler, och
            vi har vår redovisningskommitté.
          </note>
          <note n="73d77acd">
            Borde vi inte ha väntat? Vi alla tycker ju att redovisningslagstiftningen
            måste moderniseras.
          </note>
          <note n="07c7277e">
            Bengt Harding Olson har skrivit en väldigt bra motion och talat
            väldigt bra i dag om bl.a. frågan om humankapital. Vänsterpartiet
            har tagit upp frågan om att man skall ha en lagstadgad skyldighet
            att ta upp jämställdhetsaspekter. Det är en intressant idé, och
            jag tror att det hjälper jämställdhetsarbetet framåt. Det är också
            en bra förebild för företag i andra länder. Jag anser att jämställdhetsaspekterna
            skulle kunna behandla både kön och etniskt ursprung.
          </note>
          <note n="239a8049">
            Det är mycket bra att Justitiedepartementet kommer att ge Redovisningskommittén
            tilläggsdirektivet att titta på hur man skall redovisa de miljömässiga
            aspekterna. Det är mycket bra. Men det är för mig ytterligare
            ett argument för att ett samlat grepp vore bättre. Man borde ha
            avvaktat Redovisningskommittén.
          </note>
          <note n="c658ddca">
            Men nu har regering och utskott konstaterat att vi måste anpassa
            oss till EU-direktiven. Jag kan bara säga att jag tycker att det
            är beklagligt att vi är medlemmar av EU. Jag vill verkligen betona
            att Sverige måste förbättra strategin gentemot EU, så att den
            blir genomgripande och offensiv.
          </note>
          <note n="da518ee4">
            Sveriges jurister har ett rykte inom EU, att de tolkar EU-direktiven
            till Sveriges nackdel. Sverige har en rättslig tradition av att
            bokstavstroget tolka internationella avtal, och inte lika innehållsmässigt.
            Det kanske inte är rätt att i EU-sammanhang tolka lagstiftningen
            så bokstavstroget. EU är ju mer av en statsform än av en internationell
            konvention.
          </note>
          <note n="16aaaed0">
            Sverige lägger sig alltför ofta alltför platt inför
          </note>
          <note n="5b635a9b">
            EU. Som medlemmar, och även om vi inte hade varit det, vill vi
            ju påverka EU. Men jag är inte lika positiv som Stig Rindborg,
            som tror att om Sverige hade varit medlem tidigare hade direktiven
            sett annorlunda ut i dag. Däremot skall man försöka påverka.
          </note>
          <note n="7d82fb29">
            För företagens skull vill jag understryka vikten av att den EU-anpassade
            baskontoplanen når ut till alla företag i god tid innan det är
            dags att tillämpa den.
          </note>
          <note n="90462533">
            Rune Berglund hoppades på att Lucias ljus skulle få företag att
            parallellt jobba med humankapital vid sidan av den vanliga redovisningen.
          </note>
          <note n="f0ed0ece">
            Vad skall förutom Lucias ljuskrona få företagen att påbörja arbetet
            med att redovisa humankapitalet?
          </note>
          <note n="58fc52a2">
            Har Rune Berglund en plan för detta? Eller skall man förvänta
            sig att företagen skall läsa riksdagens protokoll och därefter
            ta egna initiativ?
          </note>
          <note n="e37a5b6d">
            Anf. 65 RUNE BERGLUND (s) replik
          </note>
          <note n="243a7628">
            Herr talman! Det är Luciadagen i dag, och då vill jag skämta
            litet grand. Men jag tycker faktiskt att det skulle vara oerhört
            intressant om det fanns ett antal företag inom olika branscher
            som så att säga kunde fundera litet på hur det här skulle gå till
            och göra experiment. Det är inte säkert att det alltid är vi och
            regeringen som har svaren på alla frågor. Jag förutsätter dock
            att det här kommer att ordnas på något sätt.
          </note>
          <note n="dc9f7823">
            Om det är någonting som det verkar finnas en rörande enighet
            om i den här riksdagen så är det att humankapitalet har en framtid
            i Sverige.
          </note>
          <note n="0b0a2ccc">
            Anf. 66 PER ROSENGREN (v) replik
          </note>
          <note n="4b025a32">
            Herr talman! Jag är litet förvånad över Miljöpartiets otroligt
            passiva hållning när det gäller kravet på miljöräkenskaper och
            redovisning av jämställdhetsarbete. Det är ju väl att man yrkar
            avslag på propositionen och säger att regeringen skall återkomma
            när
          </note>
          <note n="7e726fc0">
            Redovisningskommittén har lagt fram sitt förslag.
          </note>
          <note n="a91b9101">
            Men vi vet att det kan dröja ganska länge.
          </note>
          <note n="a421aa33">
            Jag tycker att det är mycket tråkigt att man inte kommer med
            några konstruktiva förslag och inte deltar i arbetet med en sådan
            här relativt viktig proposition. Man bara hänvisar till att man
            skall återkomma. Jag tycker att det skulle ha varit värdefullt
            om Miljöpartiet i större utsträckning också skulle ha deltagit
            i utskottets handläggning av den här typen av propositioner.
          </note>
          <note n="02a85d72">
            Anf. 67 YVONNE RUWAIDA (mp) replik
          </note>
          <note n="db1e666e">
            Herr talman! Vi tycker att det skulle ha varit värdefullt att
            man i den här frågan hade kommit med ett samlat grepp. Det handlar
            också om företagens villkor. Skall de behöva ändra redovisningsregler
            vartenda halvår framöver, eftersom vi vill göra ganska många förändringar?
            På många områden vill vi faktiskt se en förändring.
          </note>
          <note n="b7132d87">
            När det gäller miljöräkenskaperna utför man ett arbete både nationellt
            och internationellt för att finna gemensamma former. Då kanske
            det är bättre att avvakta tills man har funnit det här. Jag tror
            att det kommer att inträffa mycket snart. Jag tror inte att man
            behöver vara så orolig från Vänsterpartiets sida.
          </note>
          <note n="824abf80">
            Vi i Miljöpartiet kommer att rösta med er när det gäller reservationen
            om jämställdhetsaspekter.
          </note>
          <note n="2ec8d20e">
            Anf. 68 PER ROSENGREN (v) replik
          </note>
          <note n="c8d69763">
            Herr talman! Jag tycker faktiskt att det är mycket viktigt att
            riksdagen ger uttryck för att det här skall komma tillbaka till
            oss så fort som vanligt. Det är alltså mycket viktigt att vi ligger
            på hela tiden för att föra de här frågorna framåt. Det gäller
            miljöredovisningen och jämställdhetsarbetet. Det gäller faktiskt
            också humankapitalet. Jag vill påpeka att propositionen innehöll
            väldigt litet när det gäller humankapitalet, vilket Bengt Harding
            Olson sade.
          </note>
          <note n="23d3c068">
            Utskottet, exklusive Miljöpartiet, har diskuterat fram den här
            lösningen. Jag vill påpeka att Miljöpartiet faktiskt måste vara
            mera aktivt i den här typen av frågor om vi skall få en gemensam
            linje och bli handlingskraftiga när det framför allt gäller miljöredovisning
            och jämställdhetsarbete men även behandlingen av humankapitalet.
            Det hade varit mycket roligare om även Miljöpartiet hade varit
            med i det här arbetet.
          </note>
          <note n="91d89707">
            Anf. 69 YVONNE RUWAIDA (mp) replik
          </note>
          <note n="94222a1f">
            Herr talman! Jag betonade i mitt tal i dag värdet av miljöredovisning,
            jämställdhetsaspekter och av att man tar upp mjuka tillgångar
            och humankapital - och att man skall göra någonting snabbt. Jag
            vet inte riktigt vad Per Rosengren från Vänsterpartiet menar.
          </note>
          <note n="d1ecc201">
            Jag tror att vi har ganska lika inställning i de här frågorna,
            förutom att Vänsterpartiet inte anser att vi även skall ta upp
            aspekter som gäller representationen och var man kommer ifrån.
            Man skall ha en representation i företag som inte bara tar hänsyn
            till kön utan också till etniskt ursprung. I det avseendet skiljer
            vi oss från Vänsterpartiet i den här frågan, men i övrigt har
            vi nog samma vilja.
          </note>
          <note n="6d7f3b22">
            Anf. 70 BENGT HARDING OLSON (fp)
          </note>
          <note n="57287820">
            Herr talman! Det är klart att det är tacksamt att vara EU-kritiker
            i dag och i det här ärendet. Det sätt som EU har skött det här
            på är värt kritik. Direktiven är dåliga och föråldrade. Vi svenska
            lagstiftare kommer att ådra oss mycket mera kritik efterhand som
            man på redovisningssidan uppmärksammar det här, och det har man
            nu börjat göra.
          </note>
          <note n="d50fcbbe">
            EU har faktiskt insett problemet, och man tänker om. Det blir
            inte fler direktiv på redovisningsområdet, det kan jag lova Yvonne
            Ruwaida. Det blir i stället ny normgivning genom IASC. Då tycker
            jag att man skall kunna säga att det är bra att EU har ändrat
            sig.
          </note>
          <note n="d59b74e7">
            Det visar på en styrka i organisationen att man kan ändra sig
            och slå in på den rätta vägen. Nu är man där.
          </note>
          <note n="86aa7506">
            Men Sverige skall använda sin unika möjlighet att se till att
            EU inte viker av från vägen utan håller sig på den.
          </note>
          <note n="eadc360f">
            Herr talman! Låt mig slutligen säga att jag också tycker att
            det är en särskild dag i dag. Rune Berglund och jag brukar tycka
            lika i många avseenden, och jag har verkligen uppskattat luciafirandet
            i dag. Vad jag uppskattar ännu mer, utan all jämförelse i övrigt,
            är den debatt vi har haft här i dag.
          </note>
          <note n="9da7d44f">
            Jag tror nämligen att det är något unikt som håller på att ske
            - att humankapitalet också kan åsättas ett värde i en balansräkning.
            För de människor som inte förstår annat än siffror är detta viktigt,
            och det kommer att visa sig att det har en enorm dynamik. Därför
            tror jag att det här betyder mycket. Nu gäller det att
          </note>
          <note n="02c197bd">
            Redovisningskommittén är beredd och har lyssnat på det här. Det
            fanns åtminstone tidigare företrädare för kommittén här. Jag hoppas
            att de har tagit det här budskapet till sig.
          </note>
          <note n="745e9e78">
            Anf. 71 YVONNE RUWAIDA (mp)
          </note>
          <note n="634d2219">
            Herr talman! Det som Bengt Harding Olson tar upp om EU:s framtida
            hållning beträffande redovisningslagstiftningen är för mig ytterligare
            ett argument för att vi inte borde ha antagit EU-direktiven utan
            i stället borde ha avvaktat ett tag. Vi skulle då ha kunnat ta
            ett samlat grepp senare och ta upp frågor ur både miljö- och jämställdhetsaspekter
            samt frågor om humankapital. Då skulle vi inte heller ha behövt
            utsätta företag för den situation som de nu kommer att utsättas
            för.
          </note>
          <note n="7588e7a6">
            Jag vill hänvisa till vad Nancy Holmström vid
          </note>
          <note n="4f3794e5">
            Långedrags Redovisningsbyrå i Göteborg undrade: Är den nya årsredovisningslagen
            värd det pris som företagen kommer att få betala för detta utslag
            av europeiskt samarbete? Det är faktiskt en fråga som jag också
            vill ställa.
          </note>
          <note n="bbdeaa9e">
            Bengt Harding Olson kanske tycker att man försöker använda sig
            av den EU-negativa opinionen, men så är det inte. Jag har varit
            EU-kritisk i hela mitt liv.
          </note>
          <note n="7a8f466b">
            Jag är 25 år nu, och jag är fortfarande kritisk. Däremot skall
            vi nu när vi är medlemmar naturligtvis jobba för att försöka påverka
            EU så mycket som möjligt. Det är oerhört viktigt.
          </note>
          <note n="12c7826a">
            Jag är kritisk till det sätt på vilket Sverige anpassar sig till
            alla EU-direktiv. Jag tycker att Sverige skulle kunna göra det
            på ett bättre sätt, och jag hoppas att
          </note>
          <note n="fd1d7f79">
            Bengt Harding Olson håller med mig om det.
          </note>
          <note n="d73cf7e5">
            Anf. 72 BENGT HARDING OLSON (fp)
          </note>
          <note n="5e201638">
            Herr talman! Jag håller med om att det här kunde ha skötts på
            ett annat sätt från allra första början. Men nu är det inte aktuellt,
            utan nu befinner vi oss i den här situationen. Nu står vi inför
            det här beslutet.
          </note>
          <note n="7de450a0">
            T.o.m. Yvonne Ruwaida måste inse att det här är att slåss mot
            väderkvarnar.
          </note>
          <note n="fde49b1b">
            Om man skall se något positivt på detta kan man säga att nationell
            lagstiftning i Sverige bara gäller i
          </note>
          <note n="13855c06">
            Sverige. Varje harmonisering är ett steg i rätt riktning.
          </note>
          <note n="2f374369">
            En europeisk harmonisering - en EU-harmonisering -
          </note>
          <note n="c2342cf8">
            är ett steg i rätt riktning. Då kan vi åtminstone tala
          </note>
          <note n="e20406a6">
            "europeiska" när det gäller årsredovisningar. Det är inte tillräckligt
            - jag har sagt det flera gånger tidigare, och jag säger det igen
            - om vi skall ha det internationellt gångbara språket. T.o.m.
            EU har insett att det språket talas av IASC. Jag är övertygad
            om att Sverige kommer att göra en god insats. Alla de experter
            och sakkunniga som känner till det här är uppenbart förgrymmade
            över att det har blivit på det här sättet.
          </note>
          <note n="2bbbc0ab">
            Men den kraften och styrkan kan vi få ett bra system till glädje
            för hela världen.
          </note>
          <note n="eff47e06">
            Anf. 73 YVONNE RUWAIDA (mp) replik
          </note>
          <note n="1352fb9a">
            Herr talman! Men är harmoniseringen verkligen värd priset att
            vi kastar svensk redovisningslagstiftning 20 år tillbaka i tiden
            - så är det enligt vissas uppfattning - och ännu mer avlägsnar
            oss från de internationella redovisningsreglerna? I och med den
            här lagstiftningen fjärmar vi oss ju nu från de internationella
            reglerna - det har Bengt Harding Olson själv sagt i sitt anförande.
          </note>
          <note n="0e6d76ea">
            Överläggningen var härmed avslutad.
          </note>
          <note n="629902a2">
            (Beslut fattades efter 11 §.)
          </note>
          <note n="5723f5fe">
            8 § Reglering av s.k. fakturaskojeri i marknadsföringslagen
          </note>
          <note n="f7f37fd6">
            Föredrogs
          </note>
          <note n="ddce2dd9">
            Lagutskottets betänkande 1995/96:LU14
          </note>
          <note n="f7408edc">
            Reglering av s.k. fakturaskojeri i marknadsföringslagen (prop.
            1995/96:81)
          </note>
          <note n="cc3e4dff">
            Förste vice talmannen konstaterade att ingen talare var anmäld.
          </note>
          <note n="629902a2">
            (Beslut fattades efter 11 §.)
          </note>
          <note n="951f4648">
            9 § En ny myndighet för kontroll över krigsmateriel och andra
            stratetigskt känsliga produkter
          </note>
          <note n="f7f37fd6">
            Föredrogs
          </note>
          <note n="a1e0066b">
            Utrikesutskottets betänkande 1995/96:UU3
          </note>
          <note n="d1e4961f">
            En ny myndighet för kontroll över krigsmateriel och andra strategiskt
            känsliga produkter (prop.
          </note>
          <note n="1ba3b02d">
            1995/96:31)
          </note>
          <note n="a0085643">
            Anf. 74 LARS HJERTÉN (m)
          </note>
          <note n="d39bf5cd">
            Herr talman! Utrikesutskottets betänkande
          </note>
          <note n="a54cafd9">
            1995/96:3 behandlar regeringens proposition nr 31 för innevarande
            verksamhetsår med rubriken Ny myndighet för kontroll över krigsmateriel
            och andra strategiskt känsliga produkter.
          </note>
          <note n="b2569bb8">
            I propositionen föreslås att Krigsmaterielinspektionen skall
            ombildas till en ny myndighet, en myndighet som skall pröva de
            ärenden om kontroll över krigsmateriel och andra strategiskt känsliga
            produkter som regeringen eller ett statsråd i dag har till uppgift
            att pröva. Som en följd av detta föreslås att Rådgivande nämnden
            för krigsmaterielexportfrågor ombildas till ett råd för samråd
            hos den nya myndigheten. Vissa andra förslag som presenterades
            i propositionen återkommer jag till senare.
          </note>
          <note n="3c12ef94">
            Vid behandlingen av ärendet i utrikesutskottet har vi moderater
            inte funnit några skäl att tillstyrka propositionen. Om man skall
            ändra på något, särskilt om man som här vill inrätta en ny myndighet,
            måste man vara klar över att förändringen är till det bättre.
            Det finns ingenting som talar för att så är fallet med det här
            förslaget.
          </note>
          <note n="97f11f2c">
            Kontrollen av krigsmateriel och av strategiska produkter - de
            kallas här dual use-produkter - regleras av två skilda lagar och
            bygger på fundamentalt olika synsätt. Utförsel av krigsmateriel
            är i princip förbjuden. Dual use-produkter däremot omfattas av
            frihandel och tillhör de varor som kan röra sig fritt inom Europeiska
            unionen. Detta är skäl nog för att inte lägga prövningen av dessa
            två olika material och produkter under samma myndighet. Det är
            tvärtom bra och logiskt om dual use-produkter handläggs i annan
            ordning än krigsmateriel.
          </note>
          <note n="6518bee2">
            Vi föreslår i enlighet med betänkandet Kontrollen över export
            av strategiskt känsliga varor, SoU
          </note>
          <note n="bf1f8ac3">
            1993:56, att tillståndsprövningen för dual useprodukter skall
            delegeras från regeringen till Kommerskollegium. En rad tunga
            remissinstanser tillstyrkte det förslaget när det lades fram sommaren
            1993.
          </note>
          <note n="c119aeea">
            Utredningen leddes av ambassadören Gunnar Lund.
          </note>
          <note n="4894b7c1">
            Vi delar utredningens uppfattning. Vi menar att den är väl underbyggd.
            Vad som är dual useprodukter är inte fastställt en gång för alla.
            Bedömningen varierar, samtidigt som tekniken hela tiden utvecklas.
            Vi anser därför att Kommerskollegiums beslut skall gå att överklaga
            och att regeringen skall vara den instans som man skall vända
            sig till vid ett överklagande.
          </note>
          <note n="37caf8a4">
            När det gäller kostnaden för den nya myndigheten skall enligt
            förslaget en årlig avgift betalas av den som har tillstånd att
            tillverka krigsmateriel eller som tillverkar dual use-produkter.
          </note>
          <note n="5a292d62">
            Vi vänder oss starkt mot förslaget att tillståndsprövningen av
            dual use-produkter skall finansieras av det aktuella företaget,
            inte främst för summans storlek utan mer för att det är principiellt
            felaktigt att införa en avgift eller en skatt, som det nästan
            blir, som klart diskriminerar verksamhet i Sverige i förhållande
            till motsvarande verksamhet i andra länder.
          </note>
          <note n="090a18a8">
            Sådana avgifter som nu föreslås finns inte i våra nordiska grannländer,
            och inte heller i några EU-
          </note>
          <note n="4b8b107c">
            länder, varför vi bestämt avvisar förslaget. Vilka som skall
            betala och vilka som inte skall betala är svårt att förklara och
            därmed försvara. Företag med tillverkning utomlands skall inte
            betala. Företag som enbart idkar handel drabbas inte heller av
            avgiften, trots att dessa företag också belastar myndigheten med
            licensansökningar. Avgiften blir i praktiken en produktionsskatt,
            som endast drabbar tillverkning i Sverige.
          </note>
          <note n="46e5228f">
            När det gäller krigsmateriel finns ett femtontal företag som
            har sin tillverkning i Sverige. Inom dual use-området är det fråga
            om mångdubbelt fler, ca 800, som kan behöva söka tillstånd. Några
            hundra är av den storleken att de måste betala den föreslagna
            årliga avgiften. Det är inte så lätt att avgöra var gränsen egentligen
            går. Propositionen är inte särskilt tydlig på den punkten.
          </note>
          <note n="8e9ed640">
            Några frågor i sammanhanget: Skall ett svenskt företags avgift
            baseras på dess tillverkning internationellt? Skall ett utländskt
            företags avgift baseras på dess tillverkning i Sverige? Gemensamt
            för svaren är att tillverkning i Sverige alltid blir en belastning
            vid beräkning av avgiften. Min fråga till utskottsmajoritetens
            företrädare, Nils T Svensson blir: Kan det vara rimligt att missgynna
            svensk produktion med hänsyn till den stora arbetslöshet som råder
            just nu i Sverige?
          </note>
          <note n="0c1f932d">
            När det så gäller tillsyn av krigsmateriel har vi moderater inte
            funnit anledning att nu ändra den ordning som gäller. Krigsmaterielinspektionen
            och Rådgivande nämnden för krigsmaterielexportfrågor bör även
            i fortsättningen finnas kvar med samma uppgifter som i dag. Därför
            behövs heller ingen förändring i lagen om krigsmateriel.
          </note>
          <note n="befaf1a8">
            Till sist kan tilläggas att en myndighet inom ett område där
            det krävs stor flexibilitet, eftersom förhållandena hela tiden
            ändras, rent principiellt måste ifrågasättas. En myndighet styrs
            ju av vissa fastställda lagar. Vi har inte funnit att den nya
            myndigheten är efterfrågad av de producerande företagen. Det finns
            knappast någon allvarlig kritik mot det nuvarande systemet med
            det arbete som bedrivs av Krigsmaterielinspektionen och Rådgivande
            nämnden för krigsmaterielexportfrågor.
          </note>
          <note n="bf33cc83">
            Fru talman! Jag står givetvis bakom hela den moderata reservation
            som är fogad till utskottets betänkande, men jag nöjer mig med
            att yrka bifall till mom. 1.
          </note>
          <note n="7646aff0">
            Anf. 75 LENNART ROHDIN (fp)
          </note>
          <note n="a1d7af72">
            Fru talman! Bara de senaste dagarna har med all önskvärd tydlighet
            visat hur känsliga frågorna om svensk krigsmaterielexport ofta
            är - såväl inrikespolitiskt som utrikespolitiskt. Jag avstår av
            förklarliga skäl från att kommentera den aktuella debatten men
            konstaterar att den faktiskt mycket klart har belyst att det inte
            minst rör sig om vilket förtroende man har anledning att ha för
            de inblandade aktörerna. Det borde vara en varningssignal till
            oss, när vi skall dra upp riktlinjer för hanteringen av dessa
            frågor i framtiden.
          </note>
          <note n="c3ce9745">
            Vi skall inte här i dag ta ställning till den större frågan huruvida
            vi över huvud taget skall tillåta svensk krigsmaterielexport,
            men jag misstänker att även den kommer att beröras i den efterföljande
            debatten. Låt mig då bara säga att vår uppfattning är att svenskt
            försvar bygger på bl.a. en kvalificerad svensk krigsmaterielindustri.
            Den har varit av stor säkerhetspolitisk betydelse för vårt land.
            Möjligheten att exportera krigsmateriel har därvid haft stor betydelse
            för svensk försvarspolitik.
          </note>
          <note n="82099937">
            Alla stater har, precis som vi själva, rätt att bestämma över
            sin egen säkerhetspolitik, liksom i frågan, om man ska ha ett
            militärt försvar eller ej. För att det skall vara möjligt måste
            det ju finnas länder som också är beredda att exportera vapen.
            Därmed bidrar svensk krigsmaterielexport till ökad valfrihet för
            ett tänkt köparland och även till att minska dess säkerhetspolitiska
            beroende, särskilt av stormakter.
          </note>
          <note n="6c286a7d">
            Däremot är det viktigt att svensk vapenexport inte sker till
            stater som befinner sig i väpnad konflikt med andra eller som
            har inre väpnade oroligheter. Frågan om demokrati liksom om respekt
            för mänskliga rättigheter och minoriteters rättigheter måste också
            ovillkorligen beaktas. Av dessa skäl begränsas kretsen av tänkbara
            exportländer betydligt, även om demokratiseringen i Öst- och Centraleuropa
            givetvis något har ökat den kretsen.
          </note>
          <note n="f06e065e">
            Fru talman! Export av krigsmateriel tillverkad i
          </note>
          <note n="98c488c1">
            Sverige är, som bekant, på förekommen anledning föremål för en
            mycket restriktiv grundsyn, och skall så förbli. En mer liberal
            dispensgivning får inte smygas fram, utan den måste föregås av
            en bred parlamentarisk beredning som tar sin utgångspunkt i långsiktigt
            förändrade försvars-, säkerhets- och utrikespolitiska förutsättningar.
          </note>
          <note n="65b45357">
            Nu gällande riktlinjer, som regeringen redovisade vid riksdagens
            behandling av propositionen Lag om krigsmateriel och som riksdagen
            godkände i december 1992, är enligt vårt synsätt helt till fyllest.
            Däremot kan man resa frågetecken inför hur riktlinjerna har tillämpats.
          </note>
          <note n="a8f7591d">
            Av dessa riktlinjer framgår att "tillstånd till utförsel av krigsmateriel,
            eller annan samverkan med någon i utlandet avseende krigsmateriel
            bör medges endast om sådan införsel eller samverkan 1. bedöms
            erforderlig för att tillgodose det svenska försvarets behov av
            materiel eller kunnande eller i övrigt är säkerhetspolitiskt önskvärd,
            samt 2. inte står i strid med principerna och målen för Sveriges
            utrikespolitik".
          </note>
          <note n="8b6e726c">
            Det står helt klart att var och en av de båda bedömningsgrunderna
            står på egna ben, dvs.: Båda skall vara uppfyllda för att export
            av krigsmateriel skall kunna medges. Den oklarhet som på sina
            håll har tyckts vidlåta regeringens nu föreliggande förslag har
            undanröjts genom utskottets tydliga skrivningar i detta avseende.
            Det är välkommet och bidrar till fortsatt förtroende för denna
            hantering.
          </note>
          <note n="4b3b2557">
            Likaså är det välkommet att utskottet efter förslag från bl.a.
            Folkpartiet liberalerna skärper skrivningarna i lagtexten om att
            den nya inspektionen skall överlämna ett ärende till regeringen
            för prövning, om ärendet har principiell betydelse eller annars
            är av särskild vikt. Ärenden av denna art måste alltid slutligen
            bygga på en av regeringen gjord politisk bedömning.
          </note>
          <note n="4e2d3301">
            Fru talman! Redan vid riksdagens behandling av dessa frågor våren
            1988 förde Folkpartiet fram tanken på en fristående myndighet
            som skulle skapa tydligare ansvarsförhållanden och ökad klarhet
            om regeringens roll i kontroll- och tillsynsarbete. Det stora
            antalet ärenden motiverar i dag också en delegering till en fristående
            myndighet i enlighet med regeringens förslag, vilket vi i Folkpartiet
            tillstyrker.
          </note>
          <note n="4533887a">
            På liknande sätt som vad gäller den år 1992 inrättade utlänningsnämnden
            är det ytterst angeläget att riktlinjerna blir klara och att regeringens
            möjligheter liksom yttersta ansvar för praxisbildningen klarläggs.
          </note>
          <note n="c6505231">
            Vid riksdagsbehandlingen våren 1988 aktualiserade Folkpartiet
            också behovet av en lagreglering av riktlinjerna för dispensgivningen.
            Detta skulle medverka till att beslutsfattandet fick fastare former.
            När nu dispensgivningen överförs från regeringen till en självständig
            myndighet kommer frågan i ett nytt och tydligare läge. En fristående
            myndighet bör styras av en av Sveriges riksdag antagen lag.
          </note>
          <note n="96c18ab1">
            Frågornas politiska känslighet och krav på orubbat förtroende
            för hanteringen understryker betydelsen av att klara och otvetydiga
            regler skapas. Regeringen borde få riksdagens uppdrag att återkomma
            med förslag till lagreglering av riktlinjerna för krigsmaterielexporten.
            Jag kan bara beklaga att Socialdemokraternas bristande förståelse
            för, eller kanske rent av vilja, att skapa största möjliga klarhet
            bara kommer att bidra till den förtroendeklyfta som den aktuella
            debatten visar på inför hanteringen av svensk krigsmaterielexport.
          </note>
          <note n="1e0a562d">
            Lagreglerade riktlinjer kan naturligtvis inte lösa alla bedömningsfrågor.
            Förhållanden i enskilda länder som kan komma i fråga för export
            liksom bedömningen av enskilda krigsmaterielslag kan givetvis
            förändras. Det är då ytterst angeläget att regeringen fortlöpande
            har möjlighet att styra den politiska praxisbildningen. Det kan
            lämpligen ske genom att regeringen, även under andra förhållanden
            än de som reglerats i lag, kan utfärda förordningar om vissa länder
            och om visst krigsmaterielslag. Så vidmakthålls regeringens politiska
            ansvar för hanteringen av enskilda ansökningar om dispens för
            krigsmaterielexport.
          </note>
          <note n="78a71463">
            Låt mig avslutningsvis få konstatera att frågan om vad den nya
            myndigheten skall ha för namn givetvis inte har någon substantiell
            betydelse. Däremot bidrar detta naturligtvis till den signalverkan
            som ges. Även här hade det för förtroendet till den nya hanteringen
            varit av värde om det för alla klargörande namnet
          </note>
          <note n="0af5eabd">
            Krigsmaterielinspektionen hade kunnat bibehållas.
          </note>
          <note n="5e0e48e7">
            Det nya namn som regeringen förordar, och som jag ännu inte lärt
            mig, bidrar inte till en sådan klarhet.
          </note>
          <note n="27421117">
            Fru talman! Jag yrkar bifall till reservationerna 4
          </note>
          <note n="ee54fdb4">
            och 5 i betänkandet.
          </note>
          <note n="654adf66">
            Anf. 76 EVA ZETTERBERG (v)
          </note>
          <note n="be803bba">
            Fru talman! Vi har en mycket restriktiv lagstiftning vad gäller
            export av krigsmateriel. Sådan export är i princip totalt förbjuden,
            men i praktiken är vi långt därifrån. Vi i Vänsterpartiet önskar
            med all tänkbar tydlighet att export av krigsmateriel även i praktiken
            skulle vara totalt förbjuden.
          </note>
          <note n="be1b5461">
            Sättet för vapenexporten och de undantag som getts vad gäller
            möjligheter till vapenexport är inte, som Lars Hjertén här tidigare
            sagt, något som föregått utan kritik. Tvärtom anser jag och Vänsterpartiet
            i likhet med en rad organisationer och enskilda i vårt land att
            det finns all anledning att rikta mycket kraftig kritik mot KMI,
            mot den rådgivande nämnd som hittills har fungerat och mot det
            sätt på vilket de här frågorna har skötts.
          </note>
          <note n="9985d657">
            Det är uppenbart att det beträffande de regler som här gäller
            med tanke på möjligheterna till undantag har funnits alltför många
            tolkningar. Villkoren har definitivt inte varit entydiga. Från
            senare år finns det otaliga exempel på att länder som varit mycket
            olämpliga ändå fått bli mottagare av svensk krigsmateriel.
          </note>
          <note n="b4b4e38b">
            När vi nu har uppe till behandling just frågan om den nya särskilda
            myndigheten för dessa frågor är det bra att vi i riksdagen får
            en debatt om hur frågorna skall skötas. Men huruvida detta kommer
            att fungera bra eller inte blir i hög grad avhängigt av hur det
            till myndigheten knutna rådet för samråd i exportkontrollfrågor
            fungerar.
          </note>
          <note n="ecdc274d">
            När det gäller det här förslaget ser jag det som mycket positivt
            att det blir en fristående behandling och att samtliga riksdagspartier
            får möjlighet både att följa frågorna och att påverka behandlingen
            av frågorna.
          </note>
          <note n="5f0a8295">
            Men det finns naturligtvis också risker med att genomföra en
            sådan här förändring. En mycket uppenbar risk är att det kommer
            att tjäna som alibi för regeringen att slippa ta kontroversiella
            beslut och att skylla på rådet. Vi har en tänkbar parallell i
            Utlänningsnämnden. Från regeringens sida har det ju vid flera
            tillfällen hävdats att det inte är regeringens sak och att man
            inte skall lägga sig i, utan Utlänningsnämnden är en fristående
            myndighet. Därmed har regeringen i flera uppmärksammade fall kommit
            undan ansvaret. Jag vill därför understryka hur betydelsefullt
            det är att hela det politiska ansvaret ligger kvar hos regeringen.
          </note>
          <note n="23c71841">
            Det som har blivit bra när det gäller utskottets behandling av
            frågan är att regeringens "får" i propositionen, i frågor som
            gäller vad som skall eller inte skall överlämnas till regeringen,
            har ändrats till
          </note>
          <note n="9a908da6">
            "skall". De skall överlämnas för principiell bedömning. Detta
            är en mycket positiv sak som hänt vid behandlingen här i riksdagen.
          </note>
          <note n="e6fe2a9f">
            Till skillnad från Lars Hjertén finner jag att avgifterna är
            något som är mycket positivt. Det är självklart att företag som
            ägnar sig åt sådan här verksamhet skall betala avgifter för vad
            själva kontrollen kostar. Om samma system tillämpas i Europa eller
            inte spelar väl ingen roll, Lars Hjertén! Snarare ligger vi där
            före. Det ser jag som en klar fördel.
          </note>
          <note n="789d1604">
            Efter att ha studerat ärendet litet närmare och efter försvarsindustrins
            uppvaktning förstår jag att det finns en rad företag som undgår
            avgiftsbeläggning men som borde kunna erlägga avgifter här. Det
            gäller exempelvis, som Lars Hjertén påpekade, företag som har
            tillverkning utomlands. Jag beklagar att vi inte uppmärksammade
            detta tillräckligt mycket redan i början, för då hade det gått
            att få in mera finansiellt.
          </note>
          <note n="5ceb0845">
            Jag skulle också, precis som Lennart Rohdin, vilja ta upp frågan
            om namnet på den nya myndigheten.
          </note>
          <note n="5f9ce7ea">
            Jag har försökt lära mig, till skillnad från Lennart
          </note>
          <note n="56ec653f">
            Rohdin, att det heter myndighet för strategiskt känsliga produkter.
            Vad är det annat än ett försök att få människor att tro att det
            handlar om något annat än det gör? Det är ju en ren eufemism!
            Jag menar att man i ärlighetens namn borde kunna tala om att det
            handlar om krigsmateriel som skall exporteras. Jag har svårt att
            förstå att det bara är Folkpartiet och
          </note>
          <note n="9368d60e">
            Vänsterpartiet som har den uppfattningen - inte ens
          </note>
          <note n="e53558dc">
            Miljöpartiet kan sälla sig till dem som tycker att det vore rimligt.
          </note>
          <note n="fb97d597">
            Flera andra talare har varit inne på den senare tidens diskussioner
            om krigsmateriel. Det har handlat om förtroende. Regeringen anser
            sig illa behandlad i flera debatter, Kockums anser sig vara utsatta
            för förtal osv. Frågar sig inte berörda parter varför den här
            debatten uppstår? Kan det vara en enskild persons fel? Nej, problemet
            är att det inte finns öppenhet, att regeringen eller försvarsindustrin
            inte lägger korten på bordet. Det är därför som vi gång på gång
            får de här diskussionerna.
          </note>
          <note n="159e1144">
            Det gäller exempelvis vapenexport till Indonesien.
          </note>
          <note n="83561fde">
            Mats Hellström har stått här i riksdagen och talat om att han
            skall informera så fort något sådant uppkommer. När då en ny frågeställning
            uppstår svarar inte regeringens nya företrädare i de här frågorna
            förrän han blir oerhört pressad och bekräftar då att någon sådan
            export inte har skett.
          </note>
          <note n="5d728337">
            Varför inte från början tala om att det är uteslutet med export
            av krigsmateriel till Indonesien? Då hade man sluppit den förtroendekris
            som det talas om.
          </note>
          <note n="90c342f7">
            Jag vill också ställa en fråga som oroar mig inför framtiden
            men som jag inte kan få svar på, eftersom ingen regeringsrepresentant
            är här: Hur går det nu med de diskussioner som finns med Chile?
            Överväger man att acceptera export även till Chile? Det finner
            jag i så fall ytterst olämpligt.
          </note>
          <note n="1149108b">
            Fru talman! När det gäller ett par andra frågor som berörs i
            betänkandet - lagreglering av riktlinjer och behovet av förordning
            om vissa länder - skall jag inte upprepa det Lennart Rohdin redan
            har sagt. Där har vi samma uppfattning. Jag vill bara instämma
            och hänvisa till de reservationer som jag och Vänsterpartiet står
            bakom.
          </note>
          <note n="65029518">
            Jag vill yrka bifall till reservation 3, som gäller namnet, och
            reservation 9, som gäller reglering av nämndens arbetsformer.
            Det räcker nämligen inte, fru talman, med den representativitet
            som nämnden kommer att ha, med representanter för samtliga partier.
            Man måste också se till att nämnden kan fungera och har något
            att säga till om.
          </note>
          <note n="49f68822">
            Anf. 77 LARS HJERTÉN (m) replik
          </note>
          <note n="0fdacecf">
            Fru talman! För att undvika misstag vill jag säga att jag tidigare
            yrkade bifall till vår reservation 1
          </note>
          <note n="d649fb71">
            avseende mom. 1.
          </note>
          <note n="d1046677">
            Det är klart, Eva Zetterberg, att det har förekommit mycket kritik
            från olika debattörer mot vapenexporten. Men det hänger ju inte
            så mycket ihop med den organisation som vapenexporten finns under,
            utan det beror på att många liksom Eva Zetterberg inte vill ha
            någon vapenexport över huvud taget. Eva
          </note>
          <note n="23272ac5">
            Zetterberg sade här att hon inte ville ha någon vapenexport alls
            utan var för ett totalförbud. Där är vi dock inte.
          </note>
          <note n="b81567e5">
            Oavsett vilken organisation vi har kommer det alltid att förekomma
            kritik mot de beslut som fattas.
          </note>
          <note n="6ad10a81">
            Jag tror inte att inrättande av en myndighet gör att kritiken
            avtar på något vis. De som har samma uppfattning som Eva Zetterberg
            kommer nog att vara lika aktiva i fortsättningen och att kontrollera
            varje vapenexport eller beslut om vapenexport precis som i dag.
          </note>
          <note n="b7ed22b0">
            Eva Zetterberg säger att det är bra att Sverige går före när
            det gäller avgiften, och det kan man ju tycka.
          </note>
          <note n="cb196fcf">
            Men de företag som drabbas och som kanske måste säga upp personal
            tycker nog inte att det är så bra.
          </note>
          <note n="a0addc98">
            Man kan också ha uppfattningen att det inte spelar någon roll
            om företagen får nya skatter eller ej. Jag och mitt parti tycker
            däremot att det spelar en väldigt stor roll. Man skall inte införa
            nya skatter, i alla fall inte sådana som bara drabbar svenska
            företag.
          </note>
          <note n="477cf775">
            Anf. 78 EVA ZETTERBERG (v) replik
          </note>
          <note n="ef42831a">
            Fru talman! Lars Hjertén säger att företagen skulle tvingas säga
            upp folk. Ett annat sätt, Lars Hjertén, är att de företag som
            ser det här framför sig tar behovet av alternativ produktion på
            allvar och ser vilka andra möjligheter man har. Där har man verkligen
            inte gjort mycket på någon av de försvarsindustrier vi har i
          </note>
          <note n="01e72c38">
            Sverige.
          </note>
          <note n="cfeb7342">
            Om den här lagstiftningen, inrättandet av en ny myndighet och
            införandet av avgifter kan leda till detta är jag oerhört glad.
            Om bara ett enda företag lägger ned sin vapenproduktion och övergår
            till civil produktion har vi vunnit väldigt mycket.
          </note>
          <note n="e46bbd40">
            Jag skall så kommentera frågan om att över huvud taget acceptera
            vapenexport. Det är riktigt att jag och mitt parti verkar för
            en total nedläggning av svensk försvarsindustri. Vi anser inte
            att den behövs, och det behövs ingen vapenexport från Sverige
            över huvud taget.
          </note>
          <note n="9f1f4c9d">
            Men detta är något vi arbetar för på lång sikt. Vi accepterar
            den lagstiftning som finns. Det vi framför allt har kritiserat
            är att regeringen och den hittillsvarande rådgivande nämnden inte
            har följt sina egna rekommendationer eller de löften regeringen
            har givit.
          </note>
          <note n="ddd1b292">
            Detta kräver vi att de gör.
          </note>
          <note n="b1cdbeb7">
            Det är här vår allvarligaste kritik kommer in. Det andra handlar
            om ett mer långsiktigt mål: att se till att all vapenexport från
            Sverige upphör, liksom försvarsindustrin totalt.
          </note>
          <note n="8012e938">
            Anf. 79 LARS HJERTÉN (m) replik
          </note>
          <note n="17c45b46">
            Fru talman! Jag kan hålla med Eva Zetterberg om att det naturligtvis
            på lång sikt vore bra om vi inte behövde några vapen, inte tillverkade
            några vapen och inte behövde köpa eller sälja några vapen. Men
            där är vi inte än.
          </note>
          <note n="cb48f8a6">
            På kort sikt kan det här förslaget - om det går igenom, vilket
            det säkert gör - innebära att svenska företag kommer att säga
            upp folk. Men det betyder inte att produktionen upphör, bara att
            den förläggs till ett annat land än Sverige. Det tycker jag inte
            är särskilt bra.
          </note>
          <note n="91153562">
            Anf. 80 EVA ZETTERBERG (v) replik
          </note>
          <note n="3a9ed03a">
            Fru talman! Varför, Lars Hjertén, har företagen inte alternativet
            att satsa på annan produktion om de är angelägna om sysselsättningen
            i Sverige? Det finns företag, t.ex. Bofors, som har en viss liten
            andel annan produktion. Det kan gälla de krockkuddar som man producerar
            i Lindesberg. Men det finns också en enorm marknad i världen -
            beklagligtvis, vill jag säga
          </note>
          <note n="c695fa3b">
            - för minröjare och andra verktyg för att få bort minor. Varför
            inte satsa på dessa saker? Där tycker jag att försvarsindustrin
            själv borde agera mer och också ha stöd från Lars Hjertén och
            hans parti.
          </note>
          <note n="99166c37">
            Anf. 81 PETER ERIKSSON (mp)
          </note>
          <note n="7cbec387">
            Fru talman! Frågorna kring svensk krigsmaterielexport har varit
            stora politiska frågor under många år.
          </note>
          <note n="1ee1f2e1">
            Just nu är det här naturligtvis en högaktuell fråga.
          </note>
          <note n="28e88e92">
            Ingen som har följt den här debatten kan väl säga att vi har
            haft en bra organisation för kontrollen och övervakningen av svensk
            krigsmateriel eller att de lagar och riktlinjer som finns på området
            har följts och skötts på ett bra sätt. Det har funnits mycket
            att önska när det gällt att förbättra och förändra det här.
          </note>
          <note n="e4739492">
            Men vad man framför allt slås av är att det handlar om politiska
            ärenden, som är betydelsefulla för svensk utrikespolitik, säkerhetspolitik
            och försvarspolitik. Sådana politiskt centrala frågor bör inte
            delegeras till myndigheter. Vi i Miljöpartiet har därför skrivit
            en omfattande motion med ett stort antal förslag som syftar till
            att säkra ett politiskt inflytande över tillståndsgivningen.
          </note>
          <note n="a66b504b">
            Det vore mycket olyckligt om vi fick en myndighet på krigsmaterielområdet
            som fungerar på samma sätt som när det gäller invandrarfrågorna,
            som även
          </note>
          <note n="fe3f2361">
            Eva Zetterberg var inne på, där politikerna binder upp sig själva
            och står maktlösa inför de dumheter som begås.
          </note>
          <note n="14ae3ad4">
            Det förslag om en ny myndighet för kontroll av krigsmateriel
            som kom från regeringen för ett tag sedan är helt oacceptabelt
            från dessa utgångspunkter.
          </note>
          <note n="cb494dfa">
            Det finns möjligen en fördel med det, från politiskdemokratisk
            synpunkt, och det är att vi får en situation där fler partier
            blir representerade i den rådgivande nämnden och att vi på det
            sättet stärker en demokratisk politisk kontroll över krigsmaterielexporten.
          </note>
          <note n="2ba08219">
            Om det realiseras måste det innebära att vi får en organisation
            som fungerar minst lika bra som den gör i dag och att de tillståndsärenden
            som tas upp verkligen går genom rådet. Rådet måste komma in på
            ett tidigt stadium. I propositionen finns en del oklarheter kvar.
          </note>
          <note n="c1058ea0">
            Frågorna om krigsmaterielexport har behandlats av flera utskott:
            utrikes-, försvars- och konstitutionsutskott. Konstitutionsutskottet
            är det utskott som i stor utsträckning haft hand om dessa frågor
            genom de granskningsärenden som varit uppe de senaste åren.
          </note>
          <note n="15f15774">
            Vi i konstitutionsutskottet fick yttra oss till utrikesutskottet.
            Vi träffade en uppgörelse i konstitutionsutskottet där vi blev
            överens om att ordet "får" skall, som flera varit inne på tidigare,
            ändras till "skall" i 1
          </note>
          <note n="036297a7">
            § lagen om krigsmateriel. Det är en väldigt viktig förändring.
            Det innebär att myndigheten är skyldig att överlämna ärenden av
            principiell vikt. Enligt regeringens förslag får myndigheten,
            om den vill, överlämna ärenden. Regeringen har ganska små möjligheter
            att själv påverka.
          </note>
          <note n="5c356f8f">
            I det här avseendet följer utrikesutskottet uppgörelsen i KU.
            Det är bra.
          </note>
          <note n="7450ab76">
            En annan del i uppgörelsen var att det skall göras en utvärdering
            efter ett år. Även där följer utrikesutskottet uppgörelsen i KU.
          </note>
          <note n="1098cc48">
            En tredje del var att alla ärenden skall föregås av samråd i
            Exportkontrollrådet innan de avgörs av myndigheten eller beslutas
            av regeringen, alltså samråd på ett tidigt stadium i praktiskt
            taget alla ärenden.
          </note>
          <note n="c9955012">
            Det är den situation som egentligen råder i dag.
          </note>
          <note n="e9334a95">
            Där har vi i Miljöpartiet ett yrkande som blev tillgodosett i
            KU men som utrikesutskottet nu avstyrker.
          </note>
          <note n="20058327">
            Det tycker jag är utomordentligt beklagligt. Det skapar igen
            en oklarhet om det är så att vi nu på ett olyckligt sätt för över
            politiska beslut till en myndighet. Utrikesutskottet går därmed
            ifrån uppgörelsen i
          </note>
          <note n="7a6f7541">
            KU. Vi i Miljöpartiet ser detta som en väldigt central fråga.
            Vi hade fått det intrycket att socialdemokraterna hade mandat
            - man påstod det - från regeringen och förankring i riksdagsgruppen
            för att träffa en uppgörelse. Jag måste därför fråga vad som hänt.
            Kan man inte längre lita på socialdemokraterna? För vår del innebär
            det naturligtvis att vi måste följa upp den motion som vi skrivit
            och reservationerna till betänkandet på ett tydligare sätt. Huvudreservationen,
            reservation 2, innebär avslag på propositionen. För den händelse
            att reservationen faller har vi ett antal förslag om hur det skall
            bli bättre och i stor utsträckning tillgodose det självklara kravet
            på politiskt inflytande.
          </note>
          <note n="16037288">
            Vår reservation 4 handlar om att lagfästa de riktlinjer som finns.
            Det är naturligtvis också en viktig fråga. Om man skall gå över
            till att ha en myndighetsorganisation på det här området, där
            en myndighet får ett stort ansvar och fattar beslut i viktiga
            politiska frågor, är det avgörande att det finns en lag att vända
            sig till. Men så är inte läget i dag. Det gör att hela konstruktionen
            egentligen blir ytterst märklig.
          </note>
          <note n="1572f41f">
            Vänsterns representant berörde en reservation som vi inte står
            bakom och som handlar om namnet på den nya myndigheten. Den reservationen
            kommer vi självklart att stödja om det blir votering på den punkten.
          </note>
          <note n="6d872aeb">
            Reservation 8 är en tredje reservation som vi skrivit på det
            här området. Den handlar om att Exportkontrollrådet skall komma
            in tidigt i princip i alla ärenden. Det ger garantier för att
            myndigheten inte skall bli ett sätt för politiker att sopa obekväma
            och känsliga beslut under mattan för att slippa ta ställning.
          </note>
          <note n="9b6bd29c">
            Därför är det en väldigt viktig, helt enkelt avgörande, fråga.
          </note>
          <note n="84b0ccd1">
            Fru talman! Vi i Miljöpartiet är oroliga för att inrättandet
            av den nya myndigheten skall innebära ett led i en liberalisering
            på krigsmaterielexportområdet.
          </note>
          <note n="aae47255">
            Det innebär i så fall att ännu fler svenska vapen kommer att
            hamna i öppna konflikter och bidra till nöd och död.
          </note>
          <note n="9b3b9b13">
            Om yrkandet om avslag på propositionen inte bifalls av riksdagen,
            yrkar jag bifall till reservationerna
          </note>
          <note n="602ee906">
            2, 4 och 8, för att få en så bra organisation som möjligt.
          </note>
          <note n="5dadd5a3">
            Anf. 82 EVA ZETTERBERG (v) replik
          </note>
          <note n="3f0773e7">
            Fru talman! Jag har redan fått svar på mina frågor.
          </note>
          <note n="0fd72527">
            Anf. 83 LENNART ROHDIN (fp) replik
          </note>
          <note n="74ba5dea">
            Fru talman! Jag har naturligtvis respekt för Miljöpartiets grundläggande
            inställning till inrättandet av den nya myndigheten. Icke förty
            har Miljöpartiet ändå valt att ha synpunkter på hur den nya myndigheten
            skall styras och regleras - och det välkomnar jag -
          </note>
          <note n="d1450624">
            bl.a. vad gäller lagreglering av riktlinjerna.
          </note>
          <note n="5a273923">
            Peter Eriksson gjorde jämförelse med Utlänningsnämnden och påpekade
            både svårigheten att styra och benägenheten för regeringen att
            krypa undan ansvar.
          </note>
          <note n="f53cae3c">
            Det är en av anledningarna till att vi har föreslagit att regeringen
            skall ges möjlighet att utfärda förordningar utöver den lagstiftning
            som gäller när det gäller utveckling i enskilda länder, enskilda
            vapenslag och liknande för att på det sättet kunna styra praxisbildningen
            politiskt. Det är en möjlighet, men det gör också att man kan
            ställa regeringen till ansvar om den inte gör detta. Det förvånar
            mig därför att Miljöpartiet inte följt Folkpartiets och Vänsterpartiets
            reservation på denna punkt. Med utgångspunkt i hur Miljöpartiet
            valt att hantera frågan i övrigt undrar jag om man inte även här,
            precis som i namnfrågan, borde stödja reservation 5.
          </note>
          <note n="aa719e2c">
            Anf. 84 PETER ERIKSSON (mp) replik
          </note>
          <note n="75d06009">
            Fru talman! Som jag sade tidigare har vi ett antal yrkanden som
            innebär att det här skulle kunna styras på ett politiskt mer tydligt
            sätt än i dag. Det räcker för att det skulle fungera någorlunda
            bra. Eftersom vi inte fått stöd för våra förslag är vårt huvudyrkande
            fortfarande avslag på propositionen.
          </note>
          <note n="86d501ea">
            Anf. 85 LENNART ROHDIN (fp) replik
          </note>
          <note n="150d89ec">
            Fru talman! Jag förstår huvudlinjen, och jag har respekt för
            den. Eftersom Miljöpartiet ändå på flera punkter kommer att ta
            ställning till följdfrågor med anledning av att det nu bildas
            en ny myndighet, förstår jag inte riktigt varför man avstår på
            denna punkt.
          </note>
          <note n="2b2504bc">
            Möjligen har man inte riktigt haft tid att sätta sig in i frågan.
            Jag hoppas att den tid som återstår av debatten ger utrymme för
            Miljöpartiet att läsa igenom vår motion. Den tar faktiskt sikte
            på de brister som man har kunnat konstatera i konstruktionen kring
            Utlänningsnämnden, både dess agerande och regeringens möjligheter
            respektive möjligheten att ställa regeringen till ansvar för praxisbildningen
            i enskilda ärenden.
          </note>
          <note n="95aa8e55">
            Den parallell som även Peter Eriksson i sitt huvudanförande var
            beredd att dra mellan den här myndigheten och Utlänningsnämnden
            tycker jag logiskt sett borde resultera i att Miljöpartiet stödjer
            reservationen.
          </note>
          <note n="25f0519e">
            Men det finns några minuter kvar att överväga frågan.
          </note>
          <note n="4ff14b2a">
            Anf. 86 PETER ERIKSSON (mp) replik
          </note>
          <note n="40749fcd">
            Fru talman! Jag tycker faktiskt att Miljöpartiets förslag om
            att rådet skall komma in betydligt tidigare, och i princip ha
            ett större inflytande över processen, bättre tillgodoser det syfte
            som Folkpartiet är ute efter än det förslag ni har redovisat i
            reservation 5. Det förslaget innebär att regeringen skall kunna
            komma med förordningar.
          </note>
          <note n="457dfeb6">
            Miljöpartiet har löst denna fråga på ett bättre sätt, och vi
            har också en bredare demokratisk förankring för vår lösning.
          </note>
          <note n="0b8e5c6f">
            Anf. 87 NILS T SVENSSON (s)
          </note>
          <note n="722b1b5c">
            Fru talman! Utrikesutskottet tillstyrker i detta betänkande regeringens
            förslag om att Krigsmaterielinspektionen ombildas till en ny myndighet
            som skall heta Inspektionen för strategiska produkter. Denna nya
            myndighet skall pröva de flesta av de ärenden om kontroll över
            krigsmateriel som regeringen, eller ett statsråd, i dag prövar.
          </note>
          <note n="331f62ed">
            Inrättandet av den nya myndigheten på detta område är en administrativ
            reform som inte ändrar de riktlinjer som styr prövningen av ärenden
            som gäller krigsmaterielexport. Jag vill understryka just detta:
          </note>
          <note n="920207bb">
            man ändrar inte riktlinjerna som styr prövningen.
          </note>
          <note n="2f51607e">
            I dag prövas årligen upp emot 3 000 ärenden inom det aktuella
            området på regeringsnivå. I detta sammanhang bör påminnas om att
            det länge har varit en strävan att befria regeringen från förvaltningsärenden
            av mer eller mindre rutinbetonad natur. Statsråden bör ha möjlighet
            att ägna mer tid och kraft åt reformarbete, övergripande planering
            och prioritering och annat som kräver ett ställningstagande från
            regeringen som politiskt organ. Under en följd av år har att stort
            antal ärendegrupper på olika förvaltningsområden delegerats från
            regeringen till myndigheter under regeringen.
          </note>
          <note n="1214d98e">
            I ljuset av denna utveckling är det rimligt att förhållandena
            även på krigsmaterielexportområdet ses över. Det räcker med att
            regeringen prövar de ärenden som är viktiga för utvecklingen av
            praxis eller som är svårbedömda.
          </note>
          <note n="723878eb">
            En naturlig lösning är att Krigsmaterielinspektionen ombildas
            till en ny myndighet för prövning av ärenden enligt lagen om krigsmateriel
            och lagen om strategiska produkter. Den nya myndigheten skall
            alltså pröva ärenden både rörande kontroll av krigsmateriel och
            ärenden som gäller s.k. dual useprodukter, dvs. varor som har
            både civil och militär användning.
          </note>
          <note n="6ae83cf4">
            Utskottet framhåller i betänkandet att det vid en delegering
            till myndighetsnivå är nödvändigt att lyfta fram de principer
            som regeringen har lagt fast i sin praxis, och som på krigsmaterielområdet
            har kommit till uttryck i regeringens riktlinjer för krigsmaterielexport
            och annan utlandssamverkan. Principerna innebär att det är Sveriges
            utrikes-, säkerhets- och försvarspolitiska intressen som skall
            fälla utslaget i dessa ärenden. När lagen om krigsmateriel antogs
            behandlades dessa riktlinjer av riksdagen.
          </note>
          <note n="45bb7038">
            I lagen om krigsmateriel föreskrivs att tillstånd enligt lagen
            får lämnas endast om det finns säkerhets- eller försvarspolitiska
            skäl för detta och om det inte strider mot Sveriges utrikespolitik.
            Delegeringen av ärenden från regeringsnivå till myndighetsnivå
            innebär alltså inte att prövningen ändras i sak. De riktlinjer
            som i dag styr tillståndsgivningen ligger fast.
          </note>
          <note n="a6dee1df">
            När det gäller avgränsningen mellan de ärenden som skall prövas
            på myndighetsnivå och de ärenden som skall prövas av regeringen
            utformas reglerna så att regeringen kan styra utvecklingen av
            praxis och anpassa den till växlande utrikes-, säkerhets- och
            försvarspolitiska krav. Dessutom måste regeringen ha möjlighet
            att uppfylla kravet på samråd med Utrikesnämnden.
          </note>
          <note n="2e4aab6d">
            Det är givetvis viktigt att reglerna blir lätta att förstå och
            tillämpa. Reglerna innebär att alla ärenden skall väckas på myndighetsnivå.
            Myndigheten ser till att varje ärende blir tillräckligt utrett
            och tar ställning till om ärendet behöver prövas av regeringen.
          </note>
          <note n="573da5c7">
            I propositionen föreslogs att det i lagtexten skulle stå att
            den nya myndigheten "får" överlämna ett ärende till regeringens
            prövning, om ärendet har principiell betydelse eller annars är
            av särskild vikt. Utskottet föreslår nu, och tillgodoser därmed
            ett antal motionskrav, att ordet "får" ändras till "skall". I
            praktiken innebär detta inte någon skillnad jämfört med regeringens
            förslag, men kravet på överlämnande till regeringen när ett ärenden
            har principiell betydelse eller annars är av särskild vikt kommer
            till tydligare uttryck om det i lagen står att dessa ärenden "skall"
          </note>
          <note n="5acdb717">
            överlämnas i stället för att de "får" överlämnas.
          </note>
          <note n="9f90b3ff">
            I och med att en ny myndighet inrättas aktualiseras frågan om
            en ombildning av den rådgivande nämnden för krigsmaterielexportfrågor.
            Nämnden ombildas till ett råd för samråd i exportkontrollfrågor
            hos den nya myndigheten. Rådet får ett vidare verksamhetsområde
            än den nuvarande nämnden. Arbetet i rådet skall ta sikte inte
            bara på samråd. Det skall också tillföra myndigheten sakkunskap
            och kontinuerlig inblick i relevanta utrikes-, säkerhets- och
            försvarspolitiska frågor.
          </note>
          <note n="52075484">
            Ledamöterna i rådet utses av regeringen efter förslag från de
            partier som är företrädda i Utrikesnämnden. Konstitutionsutskottet,
            som yttrat sig om propositionen, skriver att man på goda grunder
            kan anta att det rådgivande organet får en framträdande roll när
            det gäller beslut om vilka ärenden som skall avgöras av myndigheten
            eller av regeringen. Vidare utgår man ifrån att det arbetssätt
            som utvecklats under de tio år som den rådgivande nämnden funnits
            kommer att fortsätta att gälla, och att det faktum att en större
            krets av partier kommer att vara med inte skall utgöra något hinder
            för ett smidigt arbetssätt.
          </note>
          <note n="de97fad8">
            När det gäller den lagreglering av riktlinjerna som krävts i
            några motioner och reservationer uttalar konstitutionsutskottet
            att ett sådant förfarande är onödigt. Utrikesutskottet påpekar
            att de utrikes-, säkerhets- och försvarspolitiska intressena är
            mångskiftande, och att möjligheterna att förutse och på ett smidigt
            sätt författningsreglera de olika situationer som kan uppkomma
            gör att tillämpningen blir begränsad. Utrikesutskottet menar därför
            att principerna för prövningen även i fortsättningen bör utvecklas
            genom regeringens praxis och inte genom lagstiftning.
          </note>
          <note n="6f56b5bb">
            Finansieringen av myndigheten skall ske med avgifter. Mot detta
            har inte utskottet någonting att erinra. Med anledning av det
            som Lars Hjertén anförde får man dock förutsätta att man hittar
            ett system för hur dessa avgifter skall beräknas och tas ut som
            inte innebär några onödiga krångligheter. Jag tror att förutsättningarna
            för att hitta sådana regler är goda.
          </note>
          <note n="e1362552">
            Avslutningsvis skall det också erinras om att riksdagen varje
            år behandlar en redogörelse från regeringen för svensk krigsmaterielexport.
            Utskottet förutsätter att regeringen, när skrivelsen presenteras
            nästa gång, informerar om hur denna nya myndighet fungerar och
            naturligtvis också lämnar en redovisning för avgifterna. Om det
            då visar sig vara nödvändigt med förändringar får man ta upp detta
            till prövning.
          </note>
          <note n="399419f9">
            Fru talman! Med det anförda yrkar jag bifall till utskottets
            hemställan och avslag på reservationerna.
          </note>
          <note n="3e35dfbc">
            Anf. 88 EVA ZETTERBERG (v) replik
          </note>
          <note n="85755530">
            Fru talman! De skillnader i uppfattning som finns mellan partierna
            framstår helt klart. Vi har reserverat oss på vissa punkter. Jag
            tänker inte tala om dessa nu, annat än vad gäller två avsnitt
            där jag har väldigt svårt att förstå majoritetens ställningstagande.
          </note>
          <note n="0944dbfc">
            Det ena gäller frågan om namnet. Hur kommer det sig att Nils
            T Svensson och majoriteten inte vill ha ett korrekt beskrivande
            namn på myndigheten, dvs.
          </note>
          <note n="6155fab5">
            Krigsmaterielinspektionen? Det ges inte någon som helst förklaring
            till detta.
          </note>
          <note n="3b487103">
            Det andra avsnittet jag har funderat på gäller den nya nämndens
            arbetsformer. Nils T Svensson har ju erfarenhet av den gamla rådgivande
            nämndens verksamhet. Det har varit många diskussioner, och man
            har inte varit överens om hur man skall hantera frågorna.
          </note>
          <note n="0e6dbf6e">
            Jag undrar om inte Nils T Svensson ser det som en oerhörd fördel
            att man tillmötesgår de krav som Miljöpartiet och Vänsterpartiet
            har ställt, nämligen att rådet skall kunna gå igenom ärendena
            innan några förhandsbesked ges, och att man skall vara överens
            i rådet innan några tillstånd ges över huvud taget. Då skulle
            rådet ha en klar majoritet med alla bakom sig innan några tillstånd
            ges. Skulle inte det vara en fördel?
          </note>
          <note n="04311b44">
            Anf. 89 NILS T SVENSSON (s) replik
          </note>
          <note n="e00250a1">
            Fru talman! Namnet på denna myndighet är väl väldigt lämpligt,
            Inspektionen för strategiska produkter, eftersom det är vad det
            handlar om. Så på den punkten har jag svårt att förstå Eva Zetterbergs
            upprördhet.
          </note>
          <note n="6cb46cb3">
            När det gäller rådets arbetssätt kommer formen säkert att infinna
            sig när rådet har arbetat en tid. Men i propositionen anges -
            vilket också återges i betänkandet - vilken inriktning detta skall
            ha. Det står klart angivet att viktiga beslut skall föregås av
            samråd med rådet. Det lämnas också en hel del andra anvisningar
            om hur rådet skall arbeta. På den punkten tror jag inte att Eva
            Zetterberg och ni andra behöver känna någon oro. Det nya är ju,
            vilket jag trodde att ni skulle uttala stor glädje över, att partier
            som hittills inte har varit representerade i rådgivande nämnden,
            nu kommer att bli representerade i detta råd.
          </note>
          <note n="795b81c8">
            Beträffande det förslag som Miljöpartiet har aviserat och som
            Eva Zetterberg nu tar upp är det väl ganska anmärkningsvärt att
            begära att det skall införas vetorätt, om man samtidigt kräver
            att alla skall vara överens om någonting innan man kan gå vidare.
            Såvitt jag vet förekommer vetorätt bara i FN:s säkerhetsråd.
          </note>
          <note n="655dec97">
            Men här skall det tydligen förekomma, enligt Eva
          </note>
          <note n="5d6849a0">
            Zetterberg.
          </note>
          <note n="b5934372">
            Anf. 90 EVA ZETTERBERG (v) replik
          </note>
          <note n="511771af">
            Fru talman! Jag tror att det vore en oerhört stor fördel. Då
            skulle vi få en betydligt bättre kontroll och inte släppa igenom
            tillstånd för export till länder på det sätt som har skett hittills
            - jag tänker t.ex. på Indonesien.
          </note>
          <note n="45d4d150">
            Jag vill återkomma till frågan om namnet, Nils T
          </note>
          <note n="00e2c208">
            Svensson. Det här med uttrycket strategiska produkter är ändå
            ett sätt att dölja sig bakom ord som inte klart och tydligt talar
            om att det rör sig om krigsmateriel, även om en del betraktas
            som krigsmateriel för strid och andra som övrig krigsmateriel
            som kan användas på annat sätt, t.ex. de s.k. dual use-produkterna.
            Varför inte stå för att det handlar om export och kontroll och
            inspektion av krigsmateriel? Det tycker jag hade varit betydligt
            ärligare.
          </note>
          <note n="4fb6410c">
            Anf. 91 NILS T SVENSSON (s) replik
          </note>
          <note n="89c3785b">
            Fru talman! Jag tycker att det är ett bra namn. Det handlar ju
            naturligtvis om krigsmateriel för strid och övrig krigsmateriel
            och kommer att handla om dual use-produkter. Det rör sig alltså
            om ett brett spektrum av produkter som myndigheten skall besluta
            om och som rådet skall uttala sig kring. Jag tycker nog att namnet
            ganska bra återger vad det är fråga om.
          </note>
          <note n="d9c1f4d8">
            Anf. 92 LENNART ROHDIN (fp) replik
          </note>
          <note n="bd45723b">
            Fru talman! Jag utgår ifrån att Nils T Svensson och socialdemokraterna
            delar den principiella grundsyn när det gäller svensk krigsmaterielexport
            som även vi i Folkpartiet har. Skillnaden oss emellan ligger i
            att vi i Folkpartiet liberalerna inte ser det som ett normaltillstånd
            att man alltid innehar den exekutiva makten. Verkligheten under
            senare år har ju visat att detta också kan gälla socialdemokraterna.
            Då kan det kanske vara bra med regler som medger att man, oavsett
            om man innehar den exekutiva makten eller ej, har full insyn i
            den hantering som sker. Detta är bakgrunden till att vi tycker
            att det vore viktigt med en lagregering av riktlinjerna.
          </note>
          <note n="150f3c5f">
            Konstitutionsutskottets majoritet - det finns en avvikande mening
            från Folkpartiet - säger att detta är onödigt. Även om det är
            onödigt skulle det i praktiken kanske ändå stärka förtroendet
            för hanteringen.
          </note>
          <note n="5849e6c0">
            Nils T Svensson sade att saker och ting förändras fort och att
            man inte kan hålla på att ändra lagen jämt och ständigt. Detta
            vill jag vända mig emot. De riktlinjer som har gällt för svensk
            vapenexport och som regeringen har fastställt och riksdagen har
            godkänt år efter år har minsann inte ändrats jämt och ständigt.
            De har tvärtom legat fast för mycket lång tid, ungefär så som
            innehållet i svenska lagar gör. Detta kan alltså inte vara någon
            invändning.
          </note>
          <note n="9b964293">
            Däremot är det riktigt som Nils T Svensson sade, att det finns
            företeelser som förändras snabbare, men dessa har inget samband
            med riktlinjerna, utan de hör hemma i den andra reservationen
            som jag har yrkat bifall till. Det gäller möjligheten för regeringen
            att mera omedelbart när det händer saker kunna utfärda förordningar
            i de enskilda fallen.
          </note>
          <note n="a5e0c4dd">
            Anf. 93 NILS T SVENSSON (s) replik
          </note>
          <note n="18e73855">
            Fru talman! När det gäller den senare punkten, att regeringen
            skulle vara förhindrad att komplettera riktlinjerna är det i propositionen
            klart uttryckt att det politiska ansvaret ytterst ligger hos regeringen.
            Regeringen kan ta till sig ärenden, även om jag utgår ifrån att
            det blir myndigheten och rådet som kommer att uttala sig om vilka
            ärenden som man anser som principiellt viktiga. Självfallet måste
            regeringen ha det politiska ansvaret. Det handlar ju om viktiga
            frågor för svensk utrikespolitik, försvarspolitik och säkerhetspolitik.
            På den punkten sker det inga förändringar.
          </note>
          <note n="f12e2705">
            Regeringen har fortsatt möjlighet att fatta beslut och komplettera
            de riktlinjer och den praxis som finns. På den punkten behöver
            vi nog inte vara oroliga.
          </note>
          <note n="bf124981">
            Jag tror inte heller att Lennart Rohdin och jag i övrigt är så
            osams. Vi har dock inte funnit några praktiska skäl till att lagreglera
            på det sätt som Folkpartiet kräver och har krävt i tidigare sammanhang.
          </note>
          <note n="1c97abda">
            Den ordning som vi nu har är en bättre ordning.
          </note>
          <note n="afe8bfd1">
            Anf. 94 LENNART ROHDIN (fp) replik
          </note>
          <note n="b40b2dc9">
            Fru talman! Nej, jag tror inte att grundställningen skiljer sig
            så mycket åt. Men det finns naturligtvis en viktig principiell
            skillnad här, nämligen skillnaden mellan ett liberalt och ett
            socialdemokratiskt synsätt.
          </note>
          <note n="e9e1f663">
            Vi anser att på de punkter där det kan råda oklarhet och där
            det gäller att ha kontroll över hanteringen skall det uttryckas
            klart och tydligt i förordningar vad som gäller. Det skall inte
            vara så att man litar eller hoppas på att det här skall fungera
            ändå, särskilt om man själv har det yttersta regeringsansvaret.
          </note>
          <note n="4bf4a07b"/>
          <note n="0a396cd9">
            I det här sammanhanget är det oerhört viktigt att man verkligen
            tar fasta på detta. Det handlar ändå om att vi med dagens beslut
            överlämnar hanteringen av utrikespolitiskt mycket känsliga frågor
            - jag har svårt att se någon annan myndighetsuppgift av samma
            känslighetsgrad i det svenska samhället - till en fristående myndighet.
            Det normala är att fristående svenska myndigheter styrs av lagar
            som har stiftats och fastställts av Sveriges riksdag. Det finns
            så mycket större anledning att förhållandet skall vara detsamma
            i det här fallet. Det skulle skapa klarhet och tydlighet och minska
            grunderna för ett undergrävt förtroende för hanteringen, vilket
            skulle få väldigt allvarliga följder.
          </note>
          <note n="5d7725bb">
            Anf. 95 NILS T SVENSSON (s) replik
          </note>
          <note n="226e05db">
            Fru talman! Det finns ju en rad instanser som har anledning att
            hantera den här typen av frågor. Det nya rådet får en bredare
            sammansättning genom att de partier som är representerade i Utrikesnämnden
            kommer att vara med i rådet. Utrikesnämnden har också ett ansvar
            för sådana här frågor. Vi får varje år en skrivelse från regeringen
            där krigsmaterielexporten redovisas. Nu kommer den skrivelsen
            att utökas med fler uppgifter genom att också dual use-produkterna
            kommer med.
          </note>
          <note n="df5ea326">
            Utskottet hanterar sedan denna skrivelse. Därutöver tillkommer
            frågor och interpellationer. Risken för att riktlinjerna och praxis
            skulle förändras utan att det inte kom till riksdagens kännedom
            är obefintlig, mot bakgrund av vad jag här har sagt.
          </note>
          <note n="592331f9">
            Jag kan ha förståelse för Lennart Rohdins synpunkter när det
            gäller lagregleringen och utfärdandet av förordningar. Men det
            har utvecklats en praxis under senare år. Faktum är att
          </note>
          <note n="05411e08">
            Folkpartiet har varit representerat under alla år i den rådgivande
            nämnden och haft insyn i hanteringen.
          </note>
          <note n="b40b0e92">
            Anf. 96 PETER ERIKSSON (mp) replik
          </note>
          <note n="b7f15111">
            Fru talman! Jag skulle vilja fortsätta diskussionen med Nils
            T Svensson om hur det är tänkt att Exportkontrollrådet skall arbeta.
            På vilket sätt skiljer det sig från den rådgivande nämnd som finns
            idag?
          </note>
          <note n="48b8f861">
            Utgångspunkten är att vi i KU ansåg att det behövdes en klarare
            reglering. Men majoriteten i utrikesutskottet, anförd av socialdemokraterna,
            ville inte följa upp överenskommelsen i konstitutionsutskottet.
          </note>
          <note n="a165d147">
            Jag skulle vilja veta hur Nils T Svensson ser på det.
          </note>
          <note n="58231571">
            På vilket sätt tycker han att den åsikt som socialdemokraterna
            har anfört i utrikesutskottet skiljer sig från den som man har
            anfört i konstitutionsutskottet?
          </note>
          <note n="bb39420b">
            Innebär förslaget att det nya rådet kommer att fungera på ett
            annorlunda sätt än det nuvarande rådet vad gäller frågan om när
            rådet kommer in i bilden och i vilken utsträckning? Kommer det
            att finnas en möjlighet för ledamöterna i rådet att ta upp i princip
            alla frågor eller kommer myndigheten att ge förhandsbesked innan
            frågorna kommer till rådet?
          </note>
          <note n="b70f23a0">
            Anf. 97 NILS T SVENSSON (s) replik
          </note>
          <note n="6c18ab83">
            Fru talman! I propositionen har man i tre punkter angett hur
            detta samråd skall gå till.
          </note>
          <note n="54d3f365">
            Det sägs för det första att myndighetschefen med jämna mellanrum
            informerar rådet om myndighetens verksamhet på exportkontrollområdet.
            För det andra föregås viktiga beslut av samråd med rådet. För
            det tredje får myndigheten genom föredragningar kännedom om de
            länderbedömningar, bedömningar av spridningsrisker m.m. som görs
            inom regeringskansliet med hjälp av internationellt informationsutbyte
            och det kontaktnät som utlandsmyndigheterna utgör.
          </note>
          <note n="6b44327f">
            Man har alltså i tre punkter angett inriktningen.
          </note>
          <note n="9e8fa895">
            Jag tror att inom ramen för dessa punkter kommer ledamöterna
            i rådet att få tillgång till all tänkbar information och också
            kunna påverka de ärenden som är under behandling.
          </note>
          <note n="1f0c3623">
            Anf. 98 PETER ERIKSSON (mp) replik
          </note>
          <note n="857e4433">
            Fru talman! Jag tycker att det som Nils T Svensson säger bekräftar
            den oro som bl.a. vi i Miljöpartiet känner. Han säger att viktiga
            frågor kommer att tas upp. Enligt dem som jag har talat med som
            liksom
          </note>
          <note n="b792c478">
            Nils T Svensson är insatta på det här området finns det i dag
            möjlighet att ta upp alla frågor från enskilda ledamöter som sitter
            i den rådgivande nämnden.
          </note>
          <note n="40cb7f18">
            Som vi tidigare var inne på fattar man i dag inte bara majoritetsbeslut
            i den rådgivande nämnden, utan i princip har alla ledamöter ett
            slags veto som innebär att man kan föra frågan vidare till regeringen
            om man inte är överens. Det borde också kunna vara en rimlig ordning
            i den nya organisation, men det verkar som om det även här finns
            en skillnad. Frågan är om det också skiljer sig på den tredje
            punkten som jag var inne på, nämligen om rådet kommer in först
            efter det att ett förhandsbesked är givet.
          </note>
          <note n="4f871853">
            Om det finns en skillnad på alla de här tre punkterna - jag tycker
            att det Nils T Svensson säger pekar på det - innebär förslaget
            en stor förändring i förhållande till hur det är i dag. Det innebär
            att vi får klart minskade möjligheter att påverka centrala politiska
            frågor i Sverige och att vi lägger över besluten på myndigheter
            i stället. Risken är att vi i nästa steg får ökade konflikter
            på området och en liberalisering och att vi politiker känner oss
            bakbundna när debattens vågor går höga i Svea rike.
          </note>
          <note n="8fa36c68">
            Anf. 99 NILS T SVENSSON (s) replik
          </note>
          <note n="6697a52f">
            Fru talman! Jag har litet svårt att följa Peter Erikssons argumentering.
            Jag trodde att han skulle uttrycka tillfredsställelse över att
            Miljöpartiet som tidigare inte ingått i den rådgivande nämnden
            nu kommer att göra det. Det innebär att Miljöpartiets representant
            får ingå i rådet och vara med i hanteringen av dessa ärenden och
            naturligtvis också ta ansvar för de råd som rådet ger till inspektören
            som är den som beslutar i det här sammanhanget.
          </note>
          <note n="601d844d">
            Eftersom Peter Eriksson inte har någon erfarenhet av hur den
            nuvarande rådgivande nämnden fungerar är det svårt att diskutera
            detta. Det är också svårt att diskutera hur det nya rådet skall
            fungera. Jag har refererat till de riktlinjer som nämns i propositionen.
          </note>
          <note n="8089c230">
            Utifrån min erfarenhet hyser jag ingen oro om att det inte skulle
            fungera på ett hyggligt sätt. Konstitutionsutskottet, där också
            Peter Eriksson ingår, uttalade ju att den rådgivande nämnden mot
            bakgrund av dess tioåriga erfarenhet skulle kunna arbeta på ett
            bra och rationellt sätt även om det kommer in fler partier i rådet.
            Jag känner mig således förhoppningsfull.
          </note>
          <note n="eaf3d393">
            Anf. 100 LARS HJERTÉN (m) replik
          </note>
          <note n="d7046588">
            Fru talman! Nils T Svensson säger inrättandet av den här myndigheten
            görs av administrativa skäl. Man skall bl.a. befria statsråden
            från en mängd rutinärenden. Däremot kommer det inte att ske någon
            förändring i tillämpningen av de regler som finns i dag.
          </note>
          <note n="3b3c5482">
            Flera av de talare jag har hört har gjort jämförelser med Utlänningsnämnden.
            Jag minns att jag för ett tag sedan lyssnade till statsministern.
            Han sade att Utlänningsnämnden infördes därför att regeringen
            var för feg för att avgöra ärendena. Han använde just det ordet.
          </note>
          <note n="e32bf2f9">
            Jag menar förstås inte att den nuvarande regeringen är feg. Men
            det är ändå så att regeringen måste hålla i den här typen av mycket
            känsliga frågor och inte bara i vissa av frågorna.
          </note>
          <note n="f92484c6">
            Vi tror att det hade varit bra om man hade behållit den gamla
            organisationen. Man hade dessutom kunnat bredda den genom att
            göra om den rådgivande nämnden på samma sätt som man nu inrättar
            det nya rådet för samråd. Då hade man fått en större bredd utan
            att man hade behövt inrätta en ny myndighet.
          </note>
          <note n="791b1edc">
            När det gäller avgifterna säger Nils T Svensson att det inte
            kommer att bli så krångligt och att det nog går att rätta till
            så att alla blir nöjda och belåtna. Vad som däremot inte går att
            rätta till är att avgifterna vad gäller dual use-produkter bara
            kommer att finnas i
          </note>
          <note n="cdc21a9a">
            Sverige och inte i andra jämförbara länder. Sverige kommer alltså
            att diskrimineras när det gäller tillverkning av sådana här varor.
            Det är det allvarligaste skälet till att vi säger nej till förslaget.
          </note>
          <note n="d07b4b2c">
            Anf. 101 NILS T SVENSSON (s) replik
          </note>
          <note n="242920aa">
            Fru talman! Det är inte enbart på det här området som avgiftsbeläggning
            sker. Avgifterna får ses mot bakgrund av det statsfinanasiella
            läget, och om det kan vi ju ha en särskilt debatt.
          </note>
          <note n="74105a24">
            Det är på det sättet att vi anser att den här typen av verksamhet
            skall betalas av dem som untnyttjar den, nämligen vissa företag.
            Det handlar om
          </note>
          <note n="bf8b7ac7">
            11,5 miljoner kronor, så det är ju inte orimliga summor. När
            företagen var på besök i utskottet var det väl inte summan som
            sådan man var bekymrad över. Det var snarare tillämpningen och
            reglerna för att ta in avgifterna som man hade synpunkter på.
          </note>
          <note n="e14164b5">
            Det är därför jag säger att det borde vara möjligt att hitta
            en ordning som inte för med sig orimliga konsekvenser när det
            gäller inlämnandet av den deklaration som skall ligga till grund
            för avgiftsuttaget.
          </note>
          <note n="5bb64b14">
            Det första som Lars Hjertén tog upp, nämligen att det inte finns
            något behov en ändring, har väl i och för sig redan kommenterats.
            Men det tillkommer ju ett nytt område när det gäller dual use-produkterna
            som blir alltmer omfattande. Då är det väl lämligt att man för
            ihop dessa områden. Även om det handlar om skilda lagområden kan
            de ju ändå hanteras av en och samma myndighet. Det är väl inte
            orimligt eftersom det ändå var fråga om att inrätta något slag
            av myndighet för dessa dual use-produkter. På den punkten tror
            jag nog att det skall bli ordning.
          </note>
          <note n="aeb18d1a">
            Anf. 102 LARS HJERTÉN (m) replik
          </note>
          <note n="410dc6f4">
            Fru talman! Jag vill börja med det som Nils T
          </note>
          <note n="78096017">
            Svensson sade sist. Det är ändå en väldigt stor skillnad därför
            att dual use-produkter får ju finnas inom hela frihandelsområdet
            medan krigsmaterielprodukter i princip inte får exporteras. Det
            gäller alltså lagar som är så olika som ljus och mörker eller
            eld och vatten.
          </note>
          <note n="19e1cbf9">
            Avgiften innebär en extra kostnad för företagen.
          </note>
          <note n="d77f454c">
            När det gäller behandlingen av dessa ärenden såg jag i en lagrådsremiss
            att de i dag kostar ungefär 4 miljoner kronor. Det innebär en
            mycket kraftig kostnadsökning. Precis som Nils T Svensson säger
            kommer framför allt de större företagen att ha stora kostnader
            för att att hitta administrativa rutiner för att sköta de här
            avgifterna. Det kan bli så att de kostnaderna för företagen blir
            större än själva avgiften. Det är ett knepigt system att kostnaden
            för att driva in en avgift är större än själva avgiften.
          </note>
          <note n="c16b9c1f">
            Anf. 103 NILS T SVENSSON (s) replik
          </note>
          <note n="b294004d">
            Fru talman! Det låter väldigt dramatiskt när det sägs att det
            är skillnad mellan de två lagområdena som eld och vatten. Den
            uppfattningen delar jag inte.
          </note>
          <note n="e1644a42">
            Jag tror att det mycket väl går att hantera dessa frågor inom
            samma myndighet. Dual use-produkterna ökar ju i omfattning och
            gör att man många gånger behöver ha en gemensam bedömning.
          </note>
          <note n="454da954">
            Som jag tidigare nämnde när det gäller avgifterna får vi göra
            en redovisning av hur systemet fungerat när skrivelsen kommer.
            Om det finns behov får vi förutsätta att myndigheten vidtar de
            åtgärder som är påkallade. Om det behövs får man väl inkomma till
            riksdagen med förslag på ändringar. Konsekvenserna får naturligtvis
            inte bli orimliga. Jag vill återigen påpeka att det belopp som
            det är fråga om inte är orimligt i sig.
          </note>
          <note n="8d06986e">
            Anf. 104 HELENA NILSSON (c)
          </note>
          <note n="d6b09358">
            Fru talman! Centerpartiet har haft ett antal viktiga ingångsvärden
            vid behandlingen av regeringens proposition om den nya myndigheten
            för kontroll över krigsmateriel och andra strategiskt känsliga
            produkter.
          </note>
          <note n="e0f5d291">
            Ingångsvärdena gäller det parlamentariska inflytandet, regeringens
            roll, hanteringen av dual use-ärenden samt vikten av att behålla
            en strikt syn på krigsmaterielexport.
          </note>
          <note n="1cf0ab56">
            Vi vill öka den parlamentariska förankringen och bredda antalet
            partier med insyn och delaktighet i krigsmaterielfrågorna. Därför
            tycker vi att det är viktigt att kds, Miljöpartiet och Vänsterpartiet
            blir delaktiga i det samrådsförfarande om krigsmaterielfrågor
            som nu har föreslagits.
          </note>
          <note n="b10a40c3">
            Jag vill i detta sammanhang påpeka att jag förväntar mig att
            regeringen, i de fall ärenden remitteras dit för avgörande, kommer
            att lyssna på samrådsgruppens rekommendationer i lika hög grad
            som regeringen hittills har lyssnat på den rådgivande nämnden.
          </note>
          <note n="d51a2ae0">
            Regeringen, och särskilt då enskilda statsråd, skall minimera
            sina rutingöromål av förvaltningskaraktär.
          </note>
          <note n="54f15988">
            Det är därför som vi i vårt land av tradition har starka och
            självständiga statliga ämbetsverk och myndigheter. Regeringen
            skall uttolka av riksdagen antagna lagar - i detta fall lagen
            om krigsmateriel. Regeringen skall i sin helhet ha ansvaret att
            avgöra känsliga ärenden och därmed styra praxis. I sådana fall
            gäller även framgent kravet på samråd med Utrikesnämnden.
          </note>
          <note n="6e5a32b9">
            Därför är den nya myndigheten, enligt Centerpartiet, ett sätt
            att avbörda enskilt statsråd och regeringen en stor arbetsbörda,
            i linje med allmän förvaltningspraxis, som det står i konstitutionsutskottets
            betänkande.
          </note>
          <note n="2ca611ee">
            Centerpartiet har också sett det som viktigt att exportärenden
            avseende dual use-produkter inrangeras tillsammans med krigsmaterielärenden
            och att dessa frågor hanteras inom samma myndighet. Namnet på
            myndigheten, Inspektionen för strategiska produkter, är enligt
            vår uppfattning mer adekvat, eftersom alla produkter som myndigheten
            har att hantera i sitt arbete inbegrips.
          </note>
          <note n="1baf1f54">
            Det är också viktigt för Centerpartiet att en förändring av hanteringen
            av krigsmaterielexport inte innebär att vår förhållandevis strikta
            reglering av denna export luckras upp. Fortfarande gäller att
            utförseltillstånd endast bör medges om det bedöms erforderligt
            för att tillgodose det svenska försvaret eller vår säkerhetspolitik
            och det inte står i strid med målen för vår utrikespolitik.
          </note>
          <note n="23efec3e">
            En samlad redovisning av vår krigsmaterielexport och av tillstånden
            för export av dual use-produkter skall årligen ges till riksdagen.
            Jag förväntar mig att regeringen, liksom tidigare, redovisar ett
            sådant dokument inför riksdagen och svenska folket. Det ger ju
            riksdagen, vilket framkommit i debatten, fortsatta möjligheter
            att ge synpunkter på de riktlinjer som gäller för krigsmaterielexport
            och möjlighet till en viktig årlig debatt i kammaren.
          </note>
          <note n="a334407f">
            Eftersom Centerpartiets ingångskriterier för en ny myndighet
            för kontroll av krigsmateriel och dual useprodukter har tillgodosetts
            genom regeringens förslag har vi inte några svårigheter att stödja
            propositionen.
          </note>
          <note n="cf547937">
            Vi står därför bakom utskottets betänkande i sin helhet. Jag
            yrkar därför bifall till utskottets hemställan.
          </note>
          <note n="03297398">
            Anf. 105 INGRID NÄSLUND (kds)
          </note>
          <note n="93a0922d">
            Fru talman! Jag vill först yrka bifall till hemställan i utrikesutskottets
            betänkande.
          </note>
          <note n="5a6b4c33">
            Vi tycker att det är en riktig utveckling att regeringens tid
            inte upptas av rutinärenden. Det betyder inte att vi menar att
            frågorna om krigsmaterielexport och dual use-produkter inte är
            viktiga. Det är tvärtom oerhört viktigt vilka beslut man fattar
            i de här frågorna. Hittills har många av dessa ärenden behandlats
            rutinmässigt, och de har tenderat att bli allt fler. Det kan inte
            vara rimligt att regeringen skall besluta om de ärenden där vi
            alla är överens. I de ärenden där en politisk avvägning måste
            göras är det viktigt att regeringen har det politiska ansvaret
            och också tar detta ansvar.
          </note>
          <note n="fa74d99a">
            I propositionen och i betänkandet är det klart utsagt att det
            bara är sådana ärenden som inte kräver ett ställningstagande av
            regeringen som skall avgöras av den nya myndigheten. Men de flesta
            ärendena är av den karaktären att de kommer att prövas av den
            nya myndigheten, Inspektionen för strategiska produkter.
          </note>
          <note n="07000802">
            Men de skall då prövas enligt de riktlinjer som regeringen kommer
            att fastställa. Det är naturligtvis viktigt att riktlinjerna blir
            så tydliga och klara att så få missförstånd som möjligt uppstår.
            Förslagen innebär, som vi redan har hört, att prövningen av ärendena
            inte skall ändras i sak.
          </note>
          <note n="0d7b4cd9">
            Vi kristdemokrater tycker att det är bra att Rådet för samråd
            i exportkontrollfrågor, som nu ersätter den rådgivande nämnden,
            får en bredare sammansättning och att alla partier bereds tillfälle
            att delta i rådet samt att det också blir fråga om ett vidare
            verksamhetsområde. Vi räknar med att rådet skall ge partierna
            insyn i och inflytande över myndigheternas arbete, även om det
            är fråga om en rådgivande funktion.
          </note>
          <note n="e1e33fc9">
            För oss kristdemokrater är det väsentligt att regeringen även
            i fortsättningen skall ha ansvaret för att styra utvecklingen
            och forma en praxis på området.
          </note>
          <note n="1d451ec4">
            Men regeringen skall också, som det sägs, kunna anpassa praxis
            till växlande utrikes-, säkerhets- och försvarspolitiska krav.
            Det är av stor vikt att regeringen tar ansvar för och prövar de
            ärenden, där man kan påverka den fortsatta utvecklingen av praxis.
            Det gäller även de ärenden som visar sig vara svåra att bedöma.
          </note>
          <note n="bfe71f76">
            Det är bra att de principer som regeringen har lagt fast i praxis
            och i de tidigare riktlinjerna för krigsmaterielexport nu skall
            lyftas fram när de flesta ärendena kommer att avgöras av myndigheten.
            Vi räknar alltså med att det skall bli en kontinuitet i hanteringen.
            Det bör bli en garanti för att den inställning som man tidigare
            haft inte kommer att ändras i sak. Även vi har varit tveksamma
            i en del ärenden som hittills har avgjorts. Man får naturligtvis
            ständigt vara vaksam och ha beredskap när det gäller de länder
            som vi exporterar till. Detsamma gäller vid krissituationer och
            förändringar som kan uppstå i omvärlden.
          </note>
          <note n="110285b2">
            Vi kristdemokrater instämmer i konstitutionsutskottets krav på
            att myndigheten skall överlämna ett ärende till regeringen, om
            ärendet har principiell eller särskild betydelse. Det blir alltså
            tydligare om det står
          </note>
          <note n="db2b2f09">
            "skall" i stället för "får", som föreslås i propositionen.
          </note>
          <note n="6ad2cd8b">
            Det får inte råda något tvivel om att överlämnandet till regeringen
            är ett krav när det gäller ärenden som är av principiell betydelse
            eller av särskild vikt. Vi konstaterar med tillfredsställelse
            att detta också har blivit utrikesutskottets linje i betänkandet,
            vilket har besparat oss en reservation.
          </note>
          <note n="6e2af88f">
            Vi kristdemokrater menar också, fru talman, att det är av stor
            vikt att regeringen har initiativrätt. Det var en av de saker
            som jag var mest tveksam till, inte minst utifrån de erfarenheter
            som Eva Zetterberg nämnde när det gäller relationen mellan regering
            och
          </note>
          <note n="aab29cc0">
            Utlänningsnämnd.
          </note>
          <note n="ab8819ac">
            Jag har fått den uppfattningen att regeringen kan ta till sig
            ärenden när de är svårbedömda eller när man anser att den allmänna
            situationen är sådan att det krävs i speciella fall. Jag skulle
            vilja säga att det är nödvändigt att ansvaret för den politik
            som förs när det gäller viktiga ärenden alltid vilar på regeringen
            i yttersta hand. Det bör inte ens föreligga en misstanke om att
            myndigheten och regeringen gör olika politiska bedömningar i sådana
            här fall. Om en sådan misstanke skulle finnas måste sådana fall
            övergå till regeringens bedömning.
          </note>
          <note n="c570cd6a">
            Det är viktigt att regeringen har rätt att utfärda ytterligare
            föreskrifter om överlämnande. Jag har redan nämnt i vilka fall
            det kan tänkas uppkomma. Det är inte säkert att alla de fallen
            är beskrivna här, men den rätten bör verkligen ligga på regeringen.
          </note>
          <note n="cb9a9269">
            Vi förutsätter också att rådet för samråd kan komma att spela
            en viktig roll om det råder tveksamhet om en fråga bör överlämnas
            till regeringen för avgörande eller om den bör beslutas av myndigheten.
          </note>
          <note n="b422f99a">
            Därför menar vi att det är bra att alla partierna här har insyn
            och inflytande.
          </note>
          <note n="b8de0fd7">
            Vi menar också att Utrikesnämnden i samråd med regeringen kommer
            att ha inflytande över om regeringen bör avgöra frågor i svåra
            situationer och även över hur regeringen styr utvecklingen av
            praxis och anpassar den till växlande utrikes-, säkerhets- och
            försvarspolitiska krav. Här är det naturligt att alla partier
            har rättighet och möjlighet att uttrycka sina åsikter genom Utrikesnämnden.
            Det är just i svåra lägen och kriser som denna nämnd sammanträder.
          </note>
          <note n="dc94d420">
            Härmed ber jag att få yrka bifall till utskottets hemställan.
          </note>
          <note n="0e6d76ea">
            Överläggningen var härmed avslutad.
          </note>
          <note n="629902a2">
            (Beslut fattades efter 11 §.)
          </note>
          <note n="395cea11">
            10 § FN inför framtiden
          </note>
          <note n="f7f37fd6">
            Föredrogs
          </note>
          <note n="81d68868">
            Utrikesutskottets betänkande 1995/96:UU1
          </note>
          <note n="779ab8b6">
            FN inför framtiden (skr. 1995/96:40)
          </note>
          <note n="b560c13e">
            Anf. 106 EVA ZETTERBERG (v)
          </note>
          <note n="161e3e70">
            Fru talman! När vi är ute i skolor och pratar om
          </note>
          <note n="1b4f489a">
            FN brukar eleverna genast fråga: Vad är FN? Vad gör de egentligen
            där? Är det bara högtidliga deklarationer om människors lika värde?
            Är det bara oändliga sammanträden och enorma, långa korridorer?
          </note>
          <note n="7633b318">
            Det jag brukar ta upp och förklara är hur FN
          </note>
          <note n="2f35f539">
            framstår för mig. Det är hur jag ser FN vara verksamt i Guatemala
            med att återföra flyktingar som under många år tvingats leva utanför
            sitt land, i Mexico, och som nu kan komma tillbaka till sitt hemland.
          </note>
          <note n="c5547107">
            Det är hur FN genom Minugua i Guatemala övervakar mänskliga rättigheter,
            hur man tar upp vittnesmål om vad människor har blivit utsatta
            för och ser till att de kommer till kännedom och förhoppningsvis
            leder till rättsliga processer.
          </note>
          <note n="ec9d4dff">
            Det är det arbete FN lade ned på självständigheten för Namibia
            och för att genomföra demokratiska val.
          </note>
          <note n="11ee9300">
            Det är sanktionerna mot apartheidsystemet i Sydafrika som ledde
            fram och bidrog till att apartheid föll och att vi har en demokrati
            i Sydafrika.
          </note>
          <note n="eaa86b90">
            Det är det enorma arbete som tusentals människor inom Unicef
            och många andra organisationer har lagt ned för att se till att
            miljoner barn har kunnat räddas till liv genom vaccinationer och
            hälsoprogram.
          </note>
          <note n="937df68e">
            Vi kan fortsätta att räkna upp alla dessa saker som
          </note>
          <note n="66591a97">
            FN står för när det är som bäst. Men vi vet ju att den andra
            sidan också finns. Ett byråkratiskt system, misslyckande i Somalia.
            Vi har Västsahara, där man ännu inte har lyckats få till stånd
            demokratiska val och folkomröstning som under många år har krävts
            och utlovats från FN:s sida, men där FN har svikit. Vi har den
            gamla konflikten på Cypern. Vi har situationen i Östtimor. Vi
            har Gulfkriget, där man tillät stormakter, framför allt USA, att
            ta över. Vi kan dra fram en rad av dessa områden, för att inte
            tala om det senaste problemet, situationen i f.d. Jugoslavien,
            där FN
          </note>
          <note n="4bd1a64b">
            inte på långa vägar räckte till för det uppdrag man hade.
          </note>
          <note n="587fb4ed">
            Men jag skall inte fördjupa mig i detta, utan vill, vad gäller
            frågor om stormakternas spel, hänvisa till det anförande som Björn
            Samuelson höll när skrivelsen var uppe för första gången den 25
            oktober.
          </note>
          <note n="036246c6">
            Jag vill hävda att vi har all anledning att vara stolta över
            FN. Men om vi vill ha ett starkt FN, ett FN
          </note>
          <note n="c4daca9e">
            enligt Dag Hammarskjölds vision 1961, där helheten är någonting
            mer än bara summan av delarna - alla medlemsländerna - så krävs
            det omfattande reformer.
          </note>
          <note n="b5bc5809">
            Världen är i dag i stort sett befriad från kolonialismen. Men
            kolonialismens effekter är inte utrotade, och vi har definitivt
            inte kommit ifrån fattigdom och förtryck.
          </note>
          <note n="4e6eb513">
            FN är en omfattande verksamhet. Om man räknar in alla delorganisationer
            kommer vi upp till över
          </note>
          <note n="89ab9f6e">
            60 000 anställda. Samtidigt skall vi ha proportionerna klara
            för oss. Ungefär tre gånger fler arbetar på
          </note>
          <note n="637fe36c">
            McDonalds runt om i världen, och FN:s anställda är färre än de
            som är anställda vid Disneyparkerna runt om i världen.
          </note>
          <note n="c42560fa">
            Även om det inte är så många anställda inom FN
          </note>
          <note n="16b33475">
            är finanserna, som vi vet, oerhört dåliga. Vi vet för det första
            att flera länder inte betalar ens det de är ålagda, än mindre
            deltar i de frivilliga åtagandena.
          </note>
          <note n="980e5175">
            Det krävs alltså en omorganisering av betalningssystemet. Det
            har vi diskuterat utförligt i motioner och i betänkandet.
          </note>
          <note n="f91a211d">
            FN:s generalsekreterare har föreslagit en särskild konferens
            om finanser. Förhoppningsvis blir den av under 1996. Det är synnerligen
            angeläget. För som det citeras i Cilders och Urquharts bok Renewing
            the
          </note>
          <note n="70ee836c">
            United Nations Systems: "Aldrig har så många betydelsefulla människor
            grälat så länge om så lite pengar."
          </note>
          <note n="d0cf79b3">
            Att USA, som är den nation som är sämst på att betala, uppför
            sig som en stormakt kan vi se av enkla exempel från 50-årsjubileet.
            New Yorks borgmästare betedde sig på ett oerhört förolämpande
            sätt mot vissa statschefer, exempelvis Arafat och Castro. I gengäld
            behandlade man med full respekt representanter från diktaturer
            som Indonesien och ett flertal andra länder där människor dagligen
            mördas av politiska skäl.
          </note>
          <note n="c3194f39">
            Man kan fråga sig, när nu USA som värd för FN
          </note>
          <note n="1dc5ef22">
            inte sköter det här åtagandet bättre, om man kanske skulle diskutera
            om det är nödvändigt att huvudkvarteret skall ligga i New York.
            Man kanske skulle föreslå att det flyttas till Nairobi eller till
            Strasbourg, i stället för Europaparlamentet. Jag menar att man
            måste sätta en oerhört hård press på USA att sköta sina åligganden,
            både när det gäller FN:s ekonomiska affärer och hur man beter
            sig mot inbjudna statschefer.
          </note>
          <note n="3a16e5f2">
            Men jag vill också understryka att några minskade svenska bidrag
            naturligtvis inte kan komma i fråga. Vi har reda dragit ned tillräckligt
            på det multilaterala biståndet.
          </note>
          <note n="b6fb64cf">
            Men det här räcker ju inte. Det krävs nya inkomstkällor, och
            i den utmärkta rapporten från Carlsson-Ramphal om vårt globala
            grannskap finns de förslagen. Ingvar Carlsson tog upp dem på 50-
          </note>
          <note n="922411cc">
            årsjubileet i New York. Men de finns inte i regeringens skrivelse.
            När vi behandlade detta i utskottet sade man bara att det skall
            utredas vidare.
          </note>
          <note n="af6ff828">
            Jag tycker att detta är mycket märkligt. Jag har förvisso fått
            sakliga förklaringar, nämligen att man då är rädd att man inte
            kan utöva tillräckliga påtryckningar på de länder som i dag inte
            betalar. Det skulle vara ett fullgott skäl för att inte gå vidare
            och agera mer kraftfullt för att få nya inkomster. Men dessa saker
            står inte i någon som helst motsatsställning till varandra. Man
            måste göra både och. Därför förstår jag inte riktigt varför regeringen
            är så svag på den här punkten.
          </note>
          <note n="244ce688">
            Moderaterna, som knappt vill utreda möjligheten till nya inkomster
            genom internationell valutaskatt, skatt på flygresor, m.m., vill
            jag fråga: Tycker inte ni att det behövs nya inkomster till FN?
            Vilka andra alternativ har ni? Jag har i alla fall hittills inte
            hört några andra alternativ till att få in mer pengar till FN.
          </note>
          <note n="cd807405">
            Fru talman! Det andra jag vill ta upp i sammanhanget som exempel
            på reformer är sambandet mellan
          </note>
          <note n="58310b8b">
            FN och Bretton Woods- institutionerna. I takt med att
          </note>
          <note n="01599c67">
            FN har fått sämre finanser har ju allt fler arbetsuppgifter tagits
            över av Världsbanken och liknande institutioner.
          </note>
          <note n="87fbf423">
            Kritiken har under årens lopp varit mycket hård mot Världsbanken.
            Den har gällt bristande hänsyn till de sociala kosekvenserna av
            strukturanpassningsåtgärder. Den har också gällt storskaliga industriprojekt
            som har genomförts utan att de miljömässiga betingelserna undersökts.
            Vi vet att mycket har förbättrats i
          </note>
          <note n="8131891f">
            Världsbankens policy, men fortfarande är sambandet med andra
            verksamheter inom FN mycket svagt. Det är UNDP som skall samordna
            allt FN-bistånd, men
          </note>
          <note n="5c6d56d4">
            UNDP har inte särskilt stort inflytande över Bretton
          </note>
          <note n="2f3eef23">
            Woods- institutionerna. Där måste alltså reformer komma till
            stånd.
          </note>
          <note n="c7eae797">
            Jag vill också i sammanhanget understryka en tredje sak. Vi har
            här i riksdagen haft flera diskussioner om hur vi tillsammans
            med regeringen skall kunna ställa krav i fråga om Världsbanken,
            IMF och de andra institutionerna. Regeringen, i form av Göran
          </note>
          <note n="06c38f3d">
            Persson och Pierre Schori, har hittills dock varit mycket kallsinnig
            och ointresserad av förslag från riksdagen. Man har inte ens sett
            detta som något positivt och självklart. Därför tycker jag att
            det är oerhört bra att vi i utskottets betänkande klart uttrycker
            att riksdagen måste få information och att det måste bli ett samråd
            mellan riksdag och regering.
          </note>
          <note n="a3950b28">
            En fjärde sak som jag vill komma in på, är de preventiva insatserna.
            FN har ju ansvar för att bidra till att lösa konflikter, men man
            har också ansvar för att se till att konflikter inte skall bryta
            ut. Därför menar jag att frågor om vapenhandel, vapenexport och
            vapenutveckling måste bli ett av FN:s huvudområden.
          </note>
          <note n="80254d9e">
            I en rapport från Mahbub ul Haq, som är särskild rådgivare till
            UNDP och som tidigare var premiärminister i Pakistan, finns mycket
            intressanta uppgifter.
          </note>
          <note n="af190ac5">
            Han visar t.ex. att de fem permanenta medlemmarna i säkerhetsrådet
            står för 86 % av världens vapenexport.
          </note>
          <note n="3ae091e2">
            Det är mycket anmärkningsvärt att de länder som är mest ansvariga
            för säkerheten i världen exporterar så pass mycket vapen.
          </note>
          <note n="932a63ea">
            Mahbub ul Haq har också lyft fram att en väldigt stor del av
            de utvecklade ländernas bistånd är militärt biståndet. Av det
            s.k. bistånd - även om jag inte tycker att bistånd är ett adekvat
            namn - som USA ger, är två tredjedelar militärt bistånd. Sådant
            bistånd verkar i fel riktning.
          </note>
          <note n="06cf732d">
            Han har också tagit upp att man borde införa en
          </note>
          <note n="f5c99c28">
            "codes of conduct" när det gäller vapenhandeln och vapenexporten.
            Där borde Sverige lägga ned ett väldigt stort arbete. Jag tror
            också att det är nödvändigt att FN:s arbete med vapenregister
            fungerar och får fortsätta.
          </note>
          <note n="c82d0036">
            Men man måste också se längre. I Vänsterpartiets motion har vi
            tagit upp problemet med FN:s fredsbevarande styrkor. Vi hade naturligtvis
            önskat att FN
          </note>
          <note n="5de3bbd0">
            hade haft egna resurser till en stående styrka. Då hade man kanske
            sluppit den situation som uppkommit i f.d. Jugoslavien, där ju
            FN inte kan leva upp till de krav vi ställer. Men det får vi diskutera
            närmare på fredag, när det betänkandet kommer upp.
          </note>
          <note n="33231167">
            Vad som nu ändå behöver sägas, är att FN måste fatta beslut om,
            och stå för ledningen av, olika fredsoperationer, även om man
            sedan inte själv klarar av att gå i land med dem. I det här betänkandet
            diskuterar vi också de farhågor som både Vänsterpartiet och Miljöpartiet
            har framfört för att Sverige, inom ramen för
          </note>
          <note n="fab4e749">
            VEU eller NATO, skulle ställa sig bakom militära operationer
            utan FN-beslut.
          </note>
          <note n="0c8c4e3a">
            Utskottet har i den här frågan citerat utrikesministern från
            den 27 oktober 1994. Utrikseministern sade:
          </note>
          <note n="5b85307c">
            "Vår alliansfrihet består. Medlemskap i VEU kan följaktligen
            inte komma i fråga för svensk del - - -
          </note>
          <note n="96f50b43">
            Sverige kommer alltså inte att gå in i ett förpliktande samarbete
            på försvarsområdet."
          </note>
          <note n="151c5d56">
            Men, fru talman, sådana här diskussioner förekommer ju. EU:s
            reflexionsgrupp och dess rapport visar tydligt att fungerande
            diskussioner pågår. Jag menar därför att det är väsentligt att
            understryka att
          </note>
          <note n="a817a23f">
            Sverige inte skall acceptera något närmande till, eller att ingå
            i, VEU.
          </note>
          <note n="0bfe47ef">
            För det femte krävs det en reformering av FN:s säkerhetsråd.
            Vi har i vår motion pekat på det nödvändiga i att fler länder
            blir medlemmar i detta, och av att u-länderna får bättre representation
            och större inflytande.
          </note>
          <note n="7248fb39">
            För det sjätte anser vi, och det har även utskottet skrivit bra
            om, att ett ekonomiskt säkerhetsråd är nödvändigt för att ta upp
            de frågor som handlar om den orättvisa fördelningen av jordens
            resurser. U-
          </note>
          <note n="9661d666">
            länderna måste få ett större inflytande i detta avseende. Även
            frågorna som gäller skuldlättnader och skuldavskrivningar för
            u-länder måste komma in i det sammanhanget.
          </note>
          <note n="438b8ddf">
            För det sjunde gäller det frågan om den internationella, permanenta
            brottsmålsdomstolen. Sverige har lagt ned ett viktigt och bra
            arbete på detta område.
          </note>
          <note n="c66cf20f">
            Detta måste fortsätta, och Sverige måste se till att få fler
            länder med sig.
          </note>
          <note n="fcfefa76">
            För det åttonde handlar det om tjänstetillsättningarna inom FN.
            De problem som Vänsterpartiet tar upp i motionen håller på att
            åtgärdas inom FN-systemet.
          </note>
          <note n="0f63ef5c">
            Däremot går det väldigt långsamt när det gäller jämställdheten.
            Det finns program för detta inom FN, men det finns få kvinnliga
            chefer på hög nivå. FN har satt upp som mål att 25 % av cheferna
            och 35 % av handläggarna skall vara kvinnor. Man är dock väldigt
            långt därifrån. Jag undrar naturligtvis när det kommer en kvinna
            som generalsekreterare. Jag hoppas att det inte dröjer alltför
            länge.
          </note>
          <note n="dd911454">
            Till de krav som Sverige kan driva hör en fortsatt reformering
            av FN-systemet, och att vi skall bli medlem av säkerhetsrådet
            1997. Vi kan också driva krav när det gäller nedrustningsfrågor
            och frågor om mänskliga rättigheter, MR-frågor. Jag vill särskilt
            verka för insatser för att få en särskild FN-rapportör från Colombia.
            Det är oerhört väsentligt. Vi vet ju att situationen i Colombia
            inte har förbättrats. Det är min förhoppning, och jag har förstått
            att jag har utskottet med mig, att Sverige, när frågan kommer
            upp på nytt vid MR-komissionen i Genève runt mars-april i vår,
            aktivt skall verka för att få en MR-rapportör till Colombia.
          </note>
          <note n="4fe1a3f0">
            Jag vill också, fru talman, understryka att Sverige måste driva
            på när det gäller folkrörelseperspektivet och ungdomarnas roll
            i FN-arbetet. Vi vet att IPU, och vi som parlamentariker, genom
            ett FN-beslut har fått observatörsstatus. Men det räcker inte.
            Att Sverige har en parlamentarikerdelegation är väldigt bra -
          </note>
          <note n="23ebc320">
            det är få länder som har det. Men det krävs också att vi tillsammans
            med folkrörelserna i Sverige driver dessa frågor. Ungdomarna skall
            inte bara få vara med och komma med synpunkter, utan de skall
            faktiskt få vara delaktiga och själva agera.
          </note>
          <note n="0a4e43ee">
            Fru talman! På FN:s 50-årsdag i New York avslutade Nelson Mandela
            sitt tal så här, i fri översättning:
          </note>
          <note n="26dddcd3">
            Omständigheterna kan fresta oss att böja oss för trycket av realpolitik.
            Men vi står, liksom grundarna, inför uppgiften att säkra oss när
            det gäller överensstämmelse mellan ord och handling. När FN går
            in i ett nytt tusental är det vår uppgift att underlätta födelsen
            av en ny världsordning av fred, demokrati och framgång för alla.
            På så sätt kan vi hedra minnet av dem som dött i kampen för grundidealet
            och skydda framtida generationer från de farsoter som krig, hunger,
            sjukdom, okunskap och miljöförstöring utgör. Det är dags att handla
            nu.
          </note>
          <note n="061ae319">
            Fru talman! Jag vill yrka bifall till Vänsterpartiets reservation.
            Jag vill också anknyta till att vi i dag har firat lucia. I den
            skola där mina barn går sjöng barnen:
          </note>
          <note n="b828c3f4">
            Vi tänder ljusen för fred och glädje. Jag vill vädja till oss
            alla att vi gemensamt skall infria våra barns förhoppningar om
            en värld i fred och utveckling; en värld med rättvisa och demokrati.
          </note>
          <note n="0611acae">
            Anf. 107 BODIL FRANCKE
          </note>
          <note n="858b28ed">
            OHLSSON (mp)
          </note>
          <note n="3f82e8f9">
            Fru talman! År 1989 lade Miljöpartiet för första gången fram
            motionen om en internationell miljödomstol. Det handlar om en
            miljödomstol där inte endast stater utan också organisationer
            har talerätt.
          </note>
          <note n="7ead273c">
            Det finns några internationella domstolar som driver miljömål,
            men bara för staters räkning. Det är med hänvisning till dessa
            domstolar som motionen avslås.
          </note>
          <note n="ad1b5d7f">
            Domstolen i Haag driver miljömål. En särskild kammare har inrättats
            med sju domare. Och mandatet för denna kammare tar slut den 5
            februari 1997. Europadomstolen för de mänskliga rättigheterna
            i Strasbourg driver också miljömål. Även EG-domstolen i
          </note>
          <note n="6076ca86">
            Luxemburg gör det.
          </note>
          <note n="2a4f8d7b">
            Det kan bildas skiljedomstolar ad hoc enligt regler som finns
            i FN:s många miljökonventioner.
          </note>
          <note n="007bafff">
            Vidare kommer en havsrättskonvention att träda i kraft 1996,
            och i samband med det kommer en domstol för havsrättsliga spörsmål
            att inrättas.
          </note>
          <note n="24e9606c">
            För 25 år sedan, år 1972, hölls FN:s första miljökonferens i
            Stockholm. En av rubrikerna var: God miljö är lika viktig som
            fred och utveckling. De tre grundbultarna är det som vi i dag
            framhåller som fundamentalt viktigt, nämligen en hållbar utveckling.
          </note>
          <note n="0702082f">
            Att miljöproblem blir olösta och orsakar svåra konflikter har
            vi många exempel på. Jag väljer några ur högen utan att göra en
            värdering av dem.
          </note>
          <note n="f9420b4c">
            Dammbyggena vid Biobiofloden är ett känt exempel. Tusentals människor
            blir utan försörjningsmöjligheter därför att fisket har utarmas
            och vattenflödet i floden nedströms blir oregelbundet, och både
            fisket och lantbruket längs floden slås ut.
          </note>
          <note n="b402c5ef">
            Aralsjön i Ryssland är också ett paradexempel.
          </note>
          <note n="4d4492b2">
            Där fanns en befolkning som levde på fiske. Men nu har vattnet
            dragit sig tio mil tillbaka från strandkanten. Man avledde vatten
            från Aralflodens bifloder till odlingarna, och vattenmängden började
            krympa. Bekämpningsmedelsrester läckte ut i floderna, och sjöns
            vatten blev så småningom otjänligt.
          </note>
          <note n="f54c9495">
            Om miljön drabbas, så drabbas människorna. I
          </note>
          <note n="26f10db3">
            Aralsjöområdet är t.ex. barnadödligheten fyra gånger större än
            i de övriga f.d. Sovjetrepublikerna, och en stor del av människorna
            har andra sjukdomar, t.ex. är strupcancer vanligt.
          </note>
          <note n="8dfc02fa">
            Ett par miljoner människor i befolkningen märkte förändringarna.
            Men hur skulle de kunna hejda utvecklingen mot en sämre miljö,
            när det egna landet inte lyssnade på dem? Vart skulle de vända
            sig?
          </note>
          <note n="05e7ad9b">
            Ett av de mest aktuella exemplen är Ken SaroWiwas kamp för Ogonifolket,
            en befolkningsgrupp på en halv miljon människor, som han själv
            tillhörde.
          </note>
          <note n="b9aea90a">
            Han krävde stopp för den miljöförstöring som pågick i samband
            med oljeutvinning, och han krävde ekonomisk ersättning till de
            drabbade människorna. Vi vet alla hur det gick.
          </note>
          <note n="d46816f2">
            Här ser vi också tydligt de nära sambanden mellan miljöförstöring
            och kränkning av de mänskliga rättigheterna. De följs nästan alltid
            åt.
          </note>
          <note n="26d5d367">
            En ursprungsbefolkning, minoritetsbefolkning, och en folkgrupp
            i en region kan vara rättslösa gentemot sitt eget land. Och det
            är inte bara utsiktslöst att försöka göra något åt det, det kan
            även vara direkt farligt för den enskilde.
          </note>
          <note n="f30cbf82">
            I regeringens skrivelse poängteras att Sverige alltid har ställt
            upp bakom synen på de mänskliga rättigheterna som individuella,
            dvs. knutna till individen och dennes förhållande till statsmakten.
          </note>
          <note n="3fb4927e">
            Oberoende organisationer, vare sig de är internationella parlamentarikerorganisationer,
            befolkningsorganisationer, miljöorganisationer, om de har med
            världens livsmedelsförsörjning eller marin miljö att göra, så
            talar man nu om deras medverkan, och man talar t.o.m. om att de
            har och får tillträde till generalförsamlingen.
          </note>
          <note n="dc307455">
            Jag tror att konstruktionen med stater och representanter för
            stater med en röst oberoende av landets storlek och invånarantal
            är på väg att förändras och kompletteras. Vi har sett länder upplösas
            och regioner bli länder och tvärtom. Vi har sett NGO-
          </note>
          <note n="aaff480c">
            organisationer bli starka och få inflytande, och vi har sett
            världskonferenser, som numera avhålles samtidigt med en NGO-konferens,
            parallellt i tid och rum.
          </note>
          <note n="314353bd">
            Jag tror inte att Miljöpartiets motion om en internationell miljödomstol,
            där också organisationer har talerätt, kommer att bli en lång
            följetong i fortsättningen. Det dröjer inte många år innan det
            finns en sådan domstol, och det skall bli spännande att se vilket
            land som får äran av att ha initierat den.
          </note>
          <note n="06fd4264">
            Jag yrkar bifall till reservation 2, som har sin grund i motion
            U5, om en internationell miljödomstol.
          </note>
          <note n="a3dee570">
            Jag skall därefter säga något om regeringens skrivelse och utrikesutskottets
            betänkande. De är i många avseenden identiska. En viktig mening
            är: Engagemanget för FN utgör en hörnsten i svensk utrikespolitik.
            Det står också: Det starka engagemanget har sin utgångspunkt i
            en bredare säkerhetspolitisk bedömning än tidigare och i insikten
            om den praktiska betydelsen av internationell solidaritet. Sedan
            kommer den mening som jag tycker är den kanske allra viktigaste.
          </note>
          <note n="29fcc0c8">
            Det är samma innehåll i skrivelsen, men i utskottets betänkande
            har det fått mer skärpa: Bara en stark global organisation som
            FN kan också möta de hot mot människors säkerhet och välfärd som
            överskrider nationalstaternas eller regionernas gränser.
          </note>
          <note n="b2ac3df1">
            För närvarande är FN nere i en svaghetssvacka.
          </note>
          <note n="48a732e8">
            Man talar om en ekonomisk kris och om en förtroendekris. FN blir
            inte starkare om man ställer FN åt sidan, så att FN:s roll försvagas
            ytterligare. Vi i Miljöpartiet hoppas fortfarande att Sverige
            skall stödja
          </note>
          <note n="105932ee">
            FN inte bara med ord utan också i handling och kräva att FN skall
            få större representation i ledningen för
          </note>
          <note n="fb41c0f9">
            FN:s operation i f.d. Jugoslavien. Men detta är en debatt för
            fredagen, och jag skall därför inte ta upp det nu.
          </note>
          <note n="189533aa">
            Regeringens skrivelse har titeln FN inför framtiden. Det är en
            ambitiös och mycket positiv skrivelse om FN. Och man får verkligen
            en stark känsla när man läser den att FN har en framtid och att
            FN i dag behövs mer än någonsin. FN är inte bara en organisation
            för ett otal arbetsuppgifter, ekonomiska, sociala, diplomatiska
            och fredsfrämjande. Man skall komma ihåg att det också är ett
            forum där länder möts, och det finns inte så många sådana vanliga
            mötesplatser där u-länder och i-länder kan mötas, och det är minst
            lika viktigt.
          </note>
          <note n="6e64ee23">
            Förväntningarna på FN har varit stora. Kritiken när resultaten
            inte visar sig är i samma storleksklass, och man glömmer att kraven
            inte får vara större än motsvarande resurser. Och resurserna står
            medlemmarna för tillsammans. Det är deras ansvar.
          </note>
          <note n="c7269719">
            FN skall reformeras. Det har flera talare sagt här i dag. USA:s
            utrikesminister rekommenderar radikala nedskärningar överallt
            i FN:s organisationer i världen.
          </note>
          <note n="8ab3c0cc">
            Ett sjuttiotal länder har lagt fram förslag om förändring av
            säkerhetsrådet. De vill ha ett större antal medlemmar, så att
            t.ex. även utvecklingsländerna får in fler representanter. En
            förändring av bidragssystemet finns också med bland förslagen,
            så att betalningsbördan blir jämnare fördelad mellan medlemmarna,
            liksom ett förslag om ett nytt finansieringssystem för FN:s biståndsverksamhet.
          </note>
          <note n="bc60acf7">
            Men om man gör ett tankeexperiment och går tillbaka till 1920
            och NF, Nationernas förbund, kan man konstatera att den organisationen
            inte klarade sig mer än tio år. Sedan kom bakslagen. Förbundet
            kunde inte hindra Japan från att anfalla Kina. Japan och Tyskland
            lämnade NF. Italien lämnade också NF efter anfallet på Abessinien.
            Och Sovjetunionen uteslöts på grund av sitt angrepp på Finland.
            1939 bröt kriget ut, och NF
          </note>
          <note n="7350c3c2">
            upphörde. Men vad hände? Kriget hade inte mer än tagit slut så
            startade man ett nytt förbund som var nästan likadant som det
            gamla till sin organisation och också till sin verksamhet. Man
            kan fråga sig varför.
          </note>
          <note n="9656a8c6">
            Kunde man inte ha hittat på något bättre? Det kanske trots allt
            är en god idé som ännu inte riktigt har funnit sin fungerande
            form.
          </note>
          <note n="93c2f5c1">
            Om man läser skrivelsen FN inför framtiden, som till största
            delen är en redogörelse för verksamheten som handlar om fredsfrämjande
            insatser, konfliktförebyggande och humanitära, om nedrustning,
            mänskliga rättigheter, utvecklingssamarbete, miljöarbete, konferenser
            och inte minst konventioner, så inser man att hur ofullständigt
            och bristfälligt det än är så behövs allt detta. Det är livsnödvändigt
            och akut för en del av oss i världen, och det är livsnödvändigt
            för de flesta på sikt.
          </note>
          <note n="4f5c56a3">
            I avslutningsstycket i utrikesutskottets betänkande sägs: FN
            är kanske det viktigaste av alla organ som
          </note>
          <note n="a9a15124">
            Sverige verkar inom och förtjänar ett större utrymme i riksdagen.
            Detta instämmer Miljöpartiet i. Utskottet föreslår också att regeringen
            mer regelbundet presenterar en skrivelse om verksamheten i FN,
            vilket också är en mycket god idé.
          </note>
          <note n="200e471b">
            Till sist vill jag yrka bifall till vår reservation 2, och jag
            vill även yrka bifall till reservation 1.
          </note>
          <note n="b308b58a">
            Anf. 108 URBAN AHLIN (s)
          </note>
          <note n="e3ffa687">
            Fru talman! Tänk om vi politiker världen över kunde enas om en
            organisation som förenade all världens folk, en organisation som
            hade till uppgift att förhindra att krig bryter ut, en organisation
            som kunde hjälpa svältande barn och som kunde hjälpa flyktingarna
            på vår jord. Tänk om vi kunde bilda en organisation som kunde
            bidra till mer demokrati på jorden och till fler folks frihet.
            Men det är väl kanske för naivt att inbilla sig att det skulle
            kunna gå att bilda en sådan demokratisk sammanslutning av 185
            länder som med gemensamma ansträngningar skulle lindra människors
            lidanden och umbäranden.
          </note>
          <note n="98e615e5">
            En sak är säker, och det är att en sådan organisation inte skulle
            sakna arbetsuppgifter. Den skulle t.ex.
          </note>
          <note n="c9a3939c">
            kunna utrota smittkopporna från jorden, förhandla fram hundratals
            lokala fredliga lösningar, varje år rädda tre miljoner barn från
            sjukdomar genom olika vaccinationer, kämpa för de mänskliga rättigheterna,
            förbjuda kemiska och biologiska vapen, förhandla fram nedrustning
            av kärnvapen. Ja, arbetsuppgifter skulle det allt finnas för en
            demokratisk, global organisation, men det är väl en barnslig förhoppning
            att tro att jorden en dag skall få uppleva en sådan.
          </note>
          <note n="b9fef1d8">
            Fru talman! Sanningen är den att en sådan organisation redan
            finns. I år firar Förenta nationerna 50 år,
          </note>
          <note n="61b856cb">
            50 år i mänsklighetens tjänst, 50 år under vilka man med en stor
            bredd hjälpt många människor i svåra situationer. Låt oss bara
            för ett ögonblick blunda och tänka oss en jord utan FN. Hur skulle
            den världen se ut? Tanken förskräcker. Denna organisation borde
            stå staty på vartenda torg över hela världen. Men hur tacksamma
            är vi människor gentemot allt arbete FN
          </note>
          <note n="302e03e3">
            gjort? Hurdan är debatten i dag?
          </note>
          <note n="93df557f">
            FN har hamnat i blåsväder på grund av en massiv kritik mot bl.a.
            ineffektiva organisationer, utdragna beslutsprocesser, dålig ledning
            och alltför mycket dubbelarbete. Denna kritik är i mångt och mycket
            riktig, men den överskuggar allt det som FN gör och som man gör
            väldigt bra. Allt fler inser att vi lever i en alltmer internationaliserad
            värld, som utan en global organisation av FN:s slag skulle vara
            en betydligt otrevligare plats att leva på.
          </note>
          <note n="e7ed9df5">
            Under många år i det kalla krigets skugga spelade
          </note>
          <note n="92fe4140">
            FN en undanträngd roll på grund av stormakternas eviga utnyttjande
            av sin vetorätt. Det mest iögonfallande exemplet är Vietnamkriget,
            som aldrig blev föremål för någon sakdebatt i säkerhetsrådet.
            När sedan äntligen det kalla krigets grepp släppte FN och organisationen
            därmed kunde utföra insatser utan att det fanns en stoppande stormakt,
            började staterna kritisera FN. Sanningen är ju att kraven på FN
            och dess aktiviteter har ökat våldsamt i omfång utan att
          </note>
          <note n="a794e5ea">
            FN har fått resurser att möta behoven.
          </note>
          <note n="340bdfbb">
            Åren 1945-1988, under FN:s första 43 år, inleddes
          </note>
          <note n="acdd20a0">
            13 fredsbevarande operationer. Under de följande sju åren har
            inte mindre än ytterligare 22 kommit till.
          </note>
          <note n="bd3f6496">
            FN:s verksamhet på det fredsfrämjande området har vuxit lavinartat.
            FN:s samlade budget på detta område uppgick 1994 till 3,3 miljarder
            dollar, att jämföra med
          </note>
          <note n="bcc63240">
            1988 då siffran var 0,23 miljarder dollar. Mot denna bakgrund
            känns det frustrerande att en del länder håller inne sina medlemsavgifter
            för att utöva politisk påtryckning mot FN. Att i detta sammanhang
            undvika att nämna USA är omöjligt. USA skall betala sin avgifter.
            Vilken annan förening skulle godta att en medlem helt plötsligt
            själv bestämde sig för att minska sin medlemsavgift?
          </note>
          <note n="51999367">
            Fru talman! Vi skall naturligtvis inte skyla över de brister
            som finns i FN-systemet. FN har i en del fall dålig samordning,
            svag prioritering och en trög byråkrati. Men låt oss heller inte
            glömma bort att ansvaret för FN:s misslyckanden ytterst vilar
            på medlemsstaterna.
          </note>
          <note n="60190555">
            Vi behandlar i dag utrikesutskottets betänkande över regeringens
            skrivelse FN inför framtiden. I skrivelsen redovisar regeringen
            huvudlinjerna i sin syn på
          </note>
          <note n="35391e16">
            FN-medlemskapet, vad regeringen vill göra för att stärka FN och
            förutsättningarna för globalt samarbete inför 2000-talet. Jag
            vill redogöra för några av hållpunkterna.
          </note>
          <note n="80f84578">
            Säkerhetsrådet har enligt FN-stadgan ansvaret för att upprätthålla
            internationell fred och säkerhet, och dess beslut är bindande
            för samtliga medlemsstater.
          </note>
          <note n="23806ef2">
            Rådets i dag, efter kalla krigets slut, effektiva beslutsprocess
            motsvaras emellertid inte av samma effektivitet när det gäller
            genomförandet och respekten för fattade beslut. Ett av skälen
            därtill är uländernas kritik mot säkerhetsrådet för bristande
            representativitet. Sverige verkar för en utvidgning av säkerhetsrådet
            med såväl nya icke ständiga medlemmar som ett mindre antal särskilt
            kvalificerade ständiga medlemmar. Utskottet ställer sig också
            bakom
          </note>
          <note n="fbf1eaee">
            Sveriges kandidatur till säkerhetsrådet.
          </note>
          <note n="1959d81e">
            Rapporten En dagordning för fred presenterades av generalsekreteraren
            i juni 1992. I rapporten fastslås att FN:s främsta mål är att
            på ett tidigt stadium identifiera situationer som kan leda till
            konflikter och att genom förebyggande diplomati undanröja konfliktorsaker.
            I enlighet med generalsekreterarens förslag har också en fredsbevarande
            operation initierats i Makedonien, nämligen FN:s förebyggande
            styrka Unpredep. Sverige deltar där med en pluton. Detta är ett
            mycket lyckat engagemang, som manar till efterföljare. Genom skapandet
            av försvarsmaktens internationella styrka har Sveriges ambition
            höjts vad gäller bidrag till internationella fredsfrämjande insatser.
          </note>
          <note n="426cec36">
            Fru talman! Det humanitära biståndet till civilbefolkningen i
            länder som drabbats av interna konflikter överstiger i dag hjälpen
            till nödlidande efter naturkatastrofer och mellanstatliga krig.
            Detta har lett till förändrade arbetsuppgifter och arbetsvillkor
            för de humanitära organisationerna. Åtgärder i syfte att stärka
            rättsstaten och öka respekten för individer är centrala för att
            förebygga humanitära katastrofer.
          </note>
          <note n="e3533548">
            Sverige arbetar aktivt för att FN och det multilaterala systemet
            skall anpassas till dagens ändrade villkor och för att åstadkomma
            en tydligare rollfördelning mellan
          </note>
          <note n="464494aa">
            FN-organen på katastrofområdet.
          </note>
          <note n="6b00ffc2">
            FN:s finansiella kris är kanske det absolut allvarligaste hotet
            mot FN:s framtid. Huvudorsaken är medlemsstaternas dåliga betalningsdisciplin.
            I avsikt att förbättra betalningssystemet har Sverige presenterat
            ett förslag om reformering av FN:s bidragsskalor.
          </note>
          <note n="a3894a6c">
            Detta skulle förenkla nuvarande system och eliminera uppenbara
            orättvisor. Till detta skall läggas förslag om nya inkomstkällor,
            bl.a. skatt på valutatransaktioner, 10 öres extra skatt på olika
            flygbiljetter och annat som är väl värt att studera ytterligare.
          </note>
          <note n="b726827e">
            Nedrustningsfrågorna är nära förbundna med FN:s huvuduppgift,
            att upprätthålla internationell fred och säkerhet. Det finns redan
            avtal om förbud mot kemiska och biologiska vapen och förhoppningsvis
            i en inte alltför avlägsen framtid ett förbud mot kärnvapen. Till
            detta kommer kampen för ett fullständigt provstopp för kärnsprängningar.
            Sverige är en aktiv och viktig aktör i dessa förhandlingar såsom
            ordförande i den kommitté som utarbetar metoder för kontroll av
            efterlevnaden av ett provstopp. Så sent som i går beslutade
          </note>
          <note n="e3350992">
            FN:s generalförsamling med stor majoritet att kräva ett omedelbart
            kärnvapenprovstopp.
          </note>
          <note n="d0cf1d98">
            Fru talman! Det finns mycket att säga om FN:s problem och FN:s
            framtid. Men låt oss inte förringa att världens politiska ledare
            en gång kunde bilda denna globala organisation. Jag frågar mig
            om det hade varit möjligt att göra i dag. Låt oss heller aldrig
            förringa FN:s arbete, även om det finns mer att önska.
          </note>
          <note n="403744df">
            Ty FN har likt den nallebjörn vi alla ägt som små efter några
            hårdhänta tag och äventyr litet skavanker här och var. Men även
            om nallebjörnen var litet tilltufsad efter några år var det ändå
            den som gav oss trygghet när nattens mörker kröp inpå.
          </note>
          <note n="ed1125ce">
            Med detta vill jag yrka bifall till utrikesutskottets hemställan
            i betänkande 1995/96:UU1 och avslag på alla reservationer.
          </note>
          <note n="f386c1ce">
            Anf. 109 INGER KOCH (m)
          </note>
          <note n="9ff0d4b8">
            Herr talman! När vi nu i dag återigen diskuterar
          </note>
          <note n="5e65b29a">
            FN och dess framtida roll är det viktigt att komma ihåg att FN
            har spelat en huvudroll när det gäller att återställa freden eller
            skapa fredliga lösningar i t.ex.
          </note>
          <note n="0c53811e">
            konflikterna i Moçambique, El Salvador, Haiti och
          </note>
          <note n="85c21d2d">
            Kambodja. Sedan grundandet 1945 har FN lyckats med att förhandla
            fram fredliga lösningar på 145
          </note>
          <note n="ebc5adc7">
            lokala och regionala konflikter och gjort det möjligt för innevånarna
            i 45 länder att delta i fria val. FN har också genom olika biståndsinsatser
            bidragit till att miljontals människor har räddats från att svälta
            ihjäl.
          </note>
          <note n="1a3fe59c">
            FN:s barnfond, Unicef, och Världshälsoorganisationen, WHO, har
            genom sina omfattande vaccinationsprogram bidragit till att 3
            miljoner barn om året kunnat räddas till livet.
          </note>
          <note n="d897dcdd">
            FN har också bidragit till att stadfästa vikten av respekt för
            mänskliga rättigheter och spelat en nyckelroll för att ge ett
            åttiotal länder självständighet. Detta glöms ibland bort i den
            allmänna debatten när kraven på organisationens reformering förs
            fram.
          </note>
          <note n="87ef71fc">
            I den skrivelse som ligger till grund för utrikesutskottets betänkande
            redogör regeringen för sin syn på
          </note>
          <note n="7f98f535">
            FN och vad den vill göra för att stärka FN samt för förutsättningarna
            för globalt samarbete inför 2000-
          </note>
          <note n="63d017c1">
            talet. Vi moderater kan instämma i en del av dessa markeringar,
            men vi hade gärna sett en högre grad av precision och prioritering
            när det gäller FN och FN-
          </note>
          <note n="3e675b03">
            systemets huvuduppgifter.
          </note>
          <note n="3880b302">
            Vi anser att FN nu bör koncentrera sig på sina fyra huvuduppgifter.
          </note>
          <note n="fba26674">
            Den första och för framtiden avgörande uppgiften är säkerhetsrådets
            roll och förmåga att upprätthålla internationell fred och säkerhet.
            Här behövs det en kraftfullt förbättrad ledningsförmåga, både
            när det gäller de humanitära insatserna och när det gäller de
            fredsbevarande operationerna. Det behövs också större resurser
            för att möta de framtida kraven på sådana insatser. Därför är
            det nödvändigt att med kraft betona vikten av att medlemsländerna
            fullgör sina förpliktelser i detta avseende.
          </note>
          <note n="a87c9b58">
            Den andra huvuduppgiften är att säkra folkrätten och de grundläggande
            mänskliga rättigheterna. Vi har här i kammaren vid många tillfällen
            nödgats konstatera att det inte finns en världsdel där människors
            rättigheter inte kränkts. I alltför många länder förekommer fortfarande
            grova brott mot de grundläggande mänskliga rättigheterna i form
            av tortyr, summariska avrättningar, mord, försvinnanden och andra
            grova övergrepp på enskilda människor.
          </note>
          <note n="7919f6db">
            Samtidigt kan vi konstatera att ett grundläggande internationellt
            regelverk i dag finns för skyddet av de mänskliga rättigheterna.
            Det fortsatta arbetet bör därför koncentreras på att få världens
            länder att leva upp till sina åtaganden och att få fler länder
            att underteckna de befintliga internationella konventionerna.
          </note>
          <note n="00d1ccae">
            Att en majoritet av FN:s medlemsländer i dag är demokratier eller
            på väg mot demokrati gör denna uppgift lättare. Vi moderater har
            därför i vår motion föreslagit att generalförsamlingen bör bevaka
            läget beträffande de mänskliga rättigheterna i medlemsländerna
            och varje år utförligt debattera läget i länderna.
          </note>
          <note n="47309472">
            Det är glädjande att även utskottet delar denna uppfattning.
          </note>
          <note n="88164bfc">
            En tredje huvuduppgift är det internationella samarbete som bedrivs
            i FN:s många olika underorgan.
          </note>
          <note n="1dc85a62">
            Här är det nödvändigt att verksamheten förbättras och koncentreras
            till ett mindre antal betydelsefulla organisationer som bedriver
            ett viktigt arbete. Sverige bör ta initiativ till att en översyn
            görs i syfte att avveckla de fackorgan som anses mindre viktiga.
          </note>
          <note n="58702da4">
            En fjärde huvuduppgift för FN-systemet är att främja en uthållig
            och kraftig tillväxt i u-länderna, som är nödvändig för att i
            snabb takt utrota fattigdomen. Världsbanken och IMF har här viktiga
            uppgifter när det gäller dels att bidra till en förändrad inriktning
            i länder som stagnerar i sin utveckling och där fattigdomen ökar,
            dels att säkra det internationella betalningssystemet och att
            minska bördan i hårt skuldsatta u-länder på ett sätt som inte
            främjar vanskötsel och korruption. Även Världshandelsorganisationen,
            WTO, har en nyckelroll när det gäller att främja u-ländernas tullfria
            tillträde till i-ländernas marknader.
          </note>
          <note n="58a7ac06">
            FN-systemet måste också främst genom UNHCR
          </note>
          <note n="410a1897">
            och Unicef ha en ständig beredskap att snabbt hjälpa eller lindra
            verkningar av kriser och katastrofer.
          </note>
          <note n="c7135828">
            Det är också viktigt att understryka att FN enligt närhetsprincipen
            skall koncentrera sig på de offentliga uppgifter som bäst kan
            lösas på global nivå och i övrigt i ökad utsträckning delegera
            uppgifter till regionala organ.
          </note>
          <note n="f371ab9f">
            Kommissionen för globalt samarbete har bl.a. föreslagit att ett
            ekonomiskt säkerhetsråd inrättas inom
          </note>
          <note n="41f76780">
            FN-systemet med uppgift att bevaka världsekonomin och verka för
            en stabil, balanserad och hållbar utveckling. Utskottet finner
            att detta förslag bör diskuteras vidare.
          </note>
          <note n="69d4e948">
            Vi moderater delar inte denna uppfattning.
          </note>
          <note n="53ec0391">
            Inrättandet av ett ekonomiskt säkerhetsråd skulle innebära att
            Världsbankens, IMF:s och WTO:s centrala uppgifter och ledande
            roller för den globala utvecklingen när det gäller utvecklingsstrategier
            i uländer, det internationella betalningssystemet och världshandeln
            fördes över till ett sådant nytt organ.
          </note>
          <note n="8128e6d4">
            Hur detta skulle ske och vilken förbättring det skulle innebära
            finns inte belyst i förslaget. Förslaget är enligt vår mening
            för vagt och oprecist för att utgöra underlag för vidare diskussioner.
          </note>
          <note n="0a3793a1">
            Vi anser inte heller, herr talman, att förslaget om en särskild
            skatt på internationella valutatransaktioner eller avgifter på
            internationella flygbiljetter bör studeras ytterligare, som utskottets
            majoritet föreslår.
          </note>
          <note n="3edcbf39">
            Vi moderater anser att FN även i framtiden skall finansieras
            genom avgifter från medlemsländerna. Det är enligt vår mening
            principiellt fel att införa en beskattningsrätt för FN. Det är
            en uppgift för medlemsländerna själva att finna de bästa formerna
            för att finansiera sina medlemsavgifter. Det är inte en uppgift
            för FN.
          </note>
          <note n="68f2fddf">
            En särskild skatt på internationella valutatransaktioner är direkt
            olämplig. Internationella valutatransaktioner är viktiga, inte
            minst för att överföra sparande från i-länder till u-länder. För
            de u-länder som har ett stort tillflöde av utländskt kapital skulle
            en sådan skatt bli mycket kostsam. Även för den svenska staten,
            som ju är en stor upplånare på den internationella kapitalmarknaden,
            innebär förslaget en väsentligt ökad kostnad.
          </note>
          <note n="7eda3f06">
            Förslaget om en särskild avgift på internationella flygbiljetter
            är lika olämpligt. Ett internationellt utbyte mellan folk och
            länder bidrar i hög grad till att ge kunskap och skapa förståelse
            för demokrati liksom till respekt för mänskliga rättigheter och
            för betydelsen av fred. Strävan bör därför vara att få ner kostnaderna
            för sådana kontakter i stället för att med särskilda avgifter
            driva upp dem.
          </note>
          <note n="d32a168e">
            Förslaget om skatt på valutatransaktioner eller avgift på flygbiljetter
            är inte en lösning på FN:s finansiella kris och bör därför avvisas
            redan nu.
          </note>
          <note n="8fe1f444">
            Med dessa kommentarer, herr talman, ställer vi oss bakom hemställan
            i utrikesutskottets betänkande.
          </note>
          <note n="dfb4cf9d">
            Anf. 110 EVA ZETTERBERG (v) replik
          </note>
          <note n="3c448fd2">
            Herr talman! Jag ställde i mitt anförande en fråga till moderaterna,
            men Inger Koch har inte besvarat den. Att moderaterna inte vill
            ha några internationella valutaskatter eller avgifter på flygbiljetter
            framgår med all tydlighet här, men vad är alternativet? Anser
            moderaterna att de inkomster som FN har - om vi utgår från att
            de medlemsavgifter som i dag inte betalas kan drivas in - är tillräckliga?
            Anser ni inte att det för att utveckla FN behövs ytterligare resurser
            och ett nytt betalningssystem?
          </note>
          <note n="0dfec2c9">
            Anf. 111 INGER KOCH (m) replik
          </note>
          <note n="c42d6f0d">
            Herr talman! Visst är det viktigt - och det är en av de angelägnaste
            uppgifter som vi nu skall ägna oss åt
          </note>
          <note n="a6c9899e">
            - att driva in de avgifter som länderna redan har förbundit sig
            att betala. Det är fråga om mycket pengar.
          </note>
          <note n="ca980f3e">
            Det finns olika sätt att gå till väga. Det har t.ex. i olika
            sammanhang förts fram krav på att man skulle begränsa rösträtten
            i FN för de länder som inte betalar sina avgifter. Det är kanske
            ett sätt att få in de pengar som FN har rätt till.
          </note>
          <note n="808818be">
            Det gäller vidare inte alltid att utöka sina utgifter.
          </note>
          <note n="c7f72a33">
            Det gäller också att koncentrera FN:s uppgifter till de huvuduppgifter
            som vi redan har redovisat. FN kanske har för många institutioner.
            Det finns kanske för många fackorgan.
          </note>
          <note n="dd21b5e2">
            Vi tycker att en sådan här översyn är mycket viktig. En sådan
            har gjorts på andra håll. Nordiska rådet har t.ex. gjort en översyn
            av alla sina organ, och man kommer att föreslå en neddragning
            av många organ som man i dag inte tycker fyller de ändamål som
            de infördes för. Världen förändras ständigt, och vi måste också
            alltid ha en beredskap att förändra det internationella samarbetet.
          </note>
          <note n="2e75de90">
            Vi kan t.ex. också delegera fler uppgifter än i dag till regionala
            organ eller till enskilda länder. Även det bidrar till att minska
            FN:s utgifter.
          </note>
          <note n="b0811c11">
            Anf. 112 EVA ZETTERBERG (v) replik
          </note>
          <note n="75da659d">
            Herr talman! Vi kan konstatera att vi är alldeles överens om
            betydelsen av att driva in medlemsavgifterna. Det är ett grundläggande
            krav.
          </note>
          <note n="44a8901a">
            Jag tror också att vi inom olika partier och i olika länder från
            skilda synpunkter är överens om att effektivisera och organisera
            om FN, men det betyder inte att man skall lägga ned ett organ
            för att få nya forum.
          </note>
          <note n="04e4b7f2">
            Jag anser t.ex. att ett ekonomiskt säkerhetsråd, där man får
            en total och gemensam ekonomisk bedömning, inte en uppsplittrad
            sådan, vore mycket värdefullt. Det är därmed inte sagt att man
            inte behöver mer resurser. FN måste vara betydelsefullt även i
            framtiden på en rad olika områden. Jag blir väldigt oroad när
            Inger Koch här säger att man skall överlämna mer ansvar till regionala
            organ. Det låter bra. Men jag tänker på det ärende vi skall debattera
            på fredag.
          </note>
          <note n="b19a5289">
            Det handlar om att FN överlåtit till NATO och andra organisationer
            att sköta det som borde vara
          </note>
          <note n="6b5d8ea2">
            FN:s uppgift med återuppbyggnad av det civila samhället men också
            fredsbevarande trupper i f.d. Jugoslavien. Från min utgångspunkt
            sett, och från väldigt många andra människors utgångspunkt, vore
            önskemålet att det var FN som helt och hållet var ansvarigt för
            den typen av operationer. Det är i dag inte möjligt, därför att
            FN inte har en organisation för att göra någonting sådant.
          </note>
          <note n="35582c09">
            Är det mer av den sortens operationer som Inger
          </note>
          <note n="3b9687ab">
            Koch vill se beklagar jag det.
          </note>
          <note n="b238ecaf">
            Anf. 113 INGER KOCH (m) replik
          </note>
          <note n="03e27eeb">
            Herr talman! Jag tycker inte att FN i en framtid skall bygga
            upp resurser för varje enstaka tillfälle.
          </note>
          <note n="c6322ac3">
            Här finns organ som redan har en bred erfarenhet, resurser och
            ledningsförmåga att klara en så stor och övergripande insats som
            det nu är fråga om när det gäller insatsstyrkorna i det forna
            Jugoslavien. Varför skall man då inte använda en sådan möjlighet?
          </note>
          <note n="e35b0036">
            Besluten skall naturligtvis fattas i FN, och de skall länderna
            vara överens om. Men jag ser inte något fel i att överlåta utförandet
            till någon som verkligen kan det.
          </note>
          <note n="c5776710">
            Anf. 114 HELENA NILSSON (c)
          </note>
          <note n="79881f1b">
            Herr talman! Centerpartiet står bakom utskottets betänkande,
            och jag yrkar härmed bifall till utskottets hemställan. FN befinner
            sig i ett tillstånd där begreppet kris inrymmer både hot och möjlighet.
            Utskottet pekar på de framgångar som FN-samarbetet oreserverat
            skall tillerkännas. Mat för dagen, frihet från allvarliga sjukdomar,
            läs- och skrivförmåga, rätten att växa upp och leva i fred och
            med demokrati, detta har fler människor fått möjlighet till genom
            FN-
          </note>
          <note n="6a8b5530">
            samarbetet. Det finns anledning att i debatten nyansera bilden
            av FN. Att inte enbart se problemen med ekonomi och organisation
            utan i stället stå upp för allt det värdefulla som FN de facto
            gjort för mänskliga rättigheter, för barns och kvinnors ställning
            i världen, för utveckling av hälsovård och utbildningsväsende,
            för hjälp till flyktingar, för fred, nedrustning och demokrati.
            Vid en bedömning av FN:s insatser måste man ha i minnet att kraven
            på FN ökat enormt utan att organisationen fått resurser nog att
            möta den nya situationen.
          </note>
          <note n="81aa075b">
            En världskonferens 1998 kan vara det globala samfundets avstamp
            inför kommande sekel. Insikten om vårt gemensamma ansvar för vår
            planet bara ökar.
          </note>
          <note n="88f67b7a">
            Naturens resurser finns där enbart för att bruka utan att förbruka
            - ingenting försvinner, men ingenting nytt kan heller skapas.
            I omvälvningars tid kan organisationsnivåer ifrågasättas. Län,
            kommuner men även nationalstaten som indelning diskuteras. Få
            torde dock göra en annan bedömning än att globalt samarbete -
          </note>
          <note n="5f09e8a6">
            där alla är med - blir viktigare och viktigare i tjugohundratalets
            internationaliserade värld.
          </note>
          <note n="0e0b3a7e">
            Herr talman! Jag vill lyfta fram två områden som har stor betydelse
            för FN:s framtida utveckling. Det gäller en tydlig regional nivå
            inom FN-systemet samt frågan om hur världssamfundet bättre kan
            möta de globala miljöproblemen.
          </note>
          <note n="6c359a6b">
            Centerpartiet anser att FN behöver skapa kraftfulla regionala
            nivåer som på mandat av generalförsamlingen och FN:s tre olika
            råd tar ansvar för, förtydligar och implementerar fattade beslut.
            Det finns anledning att förmoda att en ökad decentralisering inom
          </note>
          <note n="13990c57">
            FN-systemet ökar legitimiteten för FN samtidigt som verksamheten
            både rationaliseras och demokratiseras.
          </note>
          <note n="b2eecc7d">
            På det europeiska planet bör OSSE, Organisationen för Säkerhet
            och Samarbete i Europa, utvecklas till en regional FN-nivå.
          </note>
          <note n="ef51265a">
            Utskottet tar fasta på Centerpartiets resonemang och uttalar
            sitt stöd för en mer rationell arbetsfördelning mellan FN och
            en regional nivå. Detta är viktigt och värdefullt. På det utrikes-
            och säkerhetspolitiska området är OSSE den enda organisation som
            har eller kan ha denna position i det internationella systemet.
          </note>
          <note n="13494cb7">
            Länkarna mellan FN och OSSE har - som utskottet påpekar - stärkts
            genom att OSSE blivit observatör vid FN:s generalförsamling. Det
            är uppenbart att
          </note>
          <note n="83d8e092">
            OSSE behöver ett starkare mandat och resurser att agera tidigt
            i konfliktförebyggande syfte. OSSE måste dessutom få en egen utrednings-
            och analyskapacitet.
          </note>
          <note n="4ae9bd92">
            För att hantera ekonomiska frågor på regional nivå finns under
            Ecosoc på europeiskt plan ECE. För att hantera de svåra ekologiska
            problem som vår kontinent brottas med ställer jag mig tveksam
            till om vare sig ECE eller OSSE är rätt organisation. Det bör
            vara en viktig fråga för den kommande världskonferensen att stärka
            FN både centralt och regionalt. FN:s arbete för en bättre miljö
            byggd på hållbar utveckling måste vid denna konferens stå i främsta
            rummet.
          </note>
          <note n="e605493b">
            Tyvärr tydliggjorde Riokonferensen FN-systemets låga prioritering
            av miljö- och utvecklingsfrågorna.
          </note>
          <note n="693e297b">
            Centerpartiet anser att FN-systemet bör organiseras i enlighet
            med de tre huvuduppgifterna; säkerhet, miljö och välfärd. För
            att skapa struktur och en sammanhållande kraft för samtliga dessa
            tre pelare bör särskilda råd - jämställda med nuvarande säkerhetsrådet
            - upprättas också för miljömässigt hållbar utveckling och välfärdsutveckling.
          </note>
          <note n="570c885d">
            Utskottet hänvisar i detta fall till att Kommissionen för globalt
            samarbete - den s.k. Carlssonkommissionen - föreslagit att ett
            ekonomiskt säkerhetsråd inrättas. Genom Carlssonkommissionens
            förslag placeras frågan om höga organ inom FN-systemet på agendan
            för en FN:s världskonferens. Det är vår uppfattning inom Centerpartiet
            att Sverige när det gäller miljön, välfärden och utvecklingen
            skall hålla en hög profil och ta initiativ till inordnandet av
            FN:s civila, humanitära och ekologiska arbete under ett FN:s råd
            för hållbar utveckling samt ett råd för välfärdsutveckling.
          </note>
          <note n="1a5b734c">
            Vid Riokonferensen etablerades en FN:s egen närhetsprincip genom
            de lokala Agenda 21, handlingsprogram för 21:a århundradet. De
            goda resultaten av denna decentraliseringens metodik - inte minst
            här i
          </note>
          <note n="429bfaa7">
            Sverige, där Agenda 21 engagerar många medborgare i alla åldrar
            - manar till fortsatt tillämpning. FN bör liksom EU utveckla en
            närhets- och delaktighetsprincip för verksamheten. Det gäller
            att ta till vara och uppmuntra människors skaparkraft och engagemang.
          </note>
          <note n="ec26b1f0">
            Detta också för att ge resultat av stolta deklarationer från
            internationella världskonferensen.
          </note>
          <note n="0f0da967">
            Anf. 115 KARL-GÖRAN
          </note>
          <note n="360ca9e9">
            BIÖRSMARK (fp)
          </note>
          <note n="ff45bcca">
            Herr talman! Det är onekligen intressant att med hjälp av riksdagsprotokollet
            ta del av den FN-debatt som hölls här i kammaren den 25 oktober
            i år i samband med FN:s 50-årsjubileum och med anledning av den
            skrivelse regeringen då överlämnade till riksdagen och som vi
            behandlar här i dag. Det är väl sällan som riksdagens partier
            är så eniga som just när det gäller uppslutningen bakom FN, FN-tanken
            och FN:s roll, och det är glädjande.
          </note>
          <note n="8b73b0da">
            Gemensamt för alla partier vid debatten för sju veckor sedan
            var den starka uppslutningen för FN:s sak samtidigt som stor oro
            uttrycktes vad gäller FN:s framtid, speciellt med hänsyn till
            FN:s stora ekonomiska svårigheter. Jag ämnar inte här upprepa
            vad jag och andra då sade rörande FN:s besvärliga ekonomiska situation.
            Jag konstaterar bara att oron och osäkerheten kvarstår och uppenbarligen
            kommer att så göra under lång tid framöver, vilket också framgår
            av det betänkande som behandlas här i dag.
          </note>
          <note n="858252d8">
            Världssamfundet står inför enorma utmaningar och uppgifter. De
            närmaste åren kommer att bli avgörande för hur och om världssamfundets
            medlemsländer skall kunna ge våra barn och barnbarn en chans till
            fred och överlevnad här på jorden. Huruvida detta kommer att lyckas
            eller ej avgörs till stor del av hur
          </note>
          <note n="75a0041e">
            FN lyckas.
          </note>
          <note n="1d15c70f">
            FN:s arbetsfält är vittförgrenat och omfattande.
          </note>
          <note n="66033762">
            Freden, miljön, mänskliga rättigheter, befolkningsfrågan, utbildningen,
            vattenfrågan, demokratibyggande, fredsfrämjande och konfliktförebyggande
            verksamhet, sjukdomsbekämpningen, fattigdomsbekämpningen -
          </note>
          <note n="833bb4e5">
            listan kan egentligen göras hur lång som helst var gäller FN:s
            historiska uppdrag och roll.
          </note>
          <note n="36921140">
            När man säger att FN måste finna lösningar på alla dessa uppgifter
            och fler därtill måste vi komma ihåg att FN inte är något annat
            än summan av den kraft dess medlemsländer besitter. Det är ur
            medlemsländernas samlade agerande som handlingskraften skall komma.
            FN är inte något mer eller mindre abstrakt som förväntas kunna
            agera när internationella problem uppstår eller nya uppgifter
            kallar på lösningar. Nej, FN är något mycket konkret, men tyvärr
            också ofullkomligt. Ibland ombeds FN uträtta det som kan tyckas
            vara nästintill omöjligt att finna någon lösning på. Men det till
            synes omöjliga måste ändå finna sin lösning.
          </note>
          <note n="7c21e6ba">
            Utan globalt samarbete kommer mänskligheten aldrig att kunna
            ge freden och jordens överlevnad en chans. Utan globalt solidariskt
            samarbete genom nedmonterandet av gränser folk och länder emellan
            kommer vi inte att lyckas. Utan en rättvisare fördelning av jordens
            resurser än vad vi har i dag kommer konflikter, uppror och flyktingströmmar
            bara att öka.
          </note>
          <note n="a64b3302">
            Utan utbildning och kunskap om tillståndet i världen går det
            inte att komma vidare. Därför är FN:s arbete på detta område så
            avgörande.
          </note>
          <note n="b8de6475">
            Nu gäller det att investera i rätt saker. Det gäller att ge FN
            de resurser FN behöver för att kunna fullfölja sina uppdrag. Som
            så många gånger har påpekats från denna talarstol måste FN:s medlemsländer
            fullfölja sina ekonomiska förpliktelser fullt ut gentemot sin
            egen organisation.
          </note>
          <note n="deaa088d">
            Herr talman! Utan folklig förankring klarar inte
          </note>
          <note n="5d414d16">
            FN sina uppgifter. Ett av de viktigaste arbetsredskapen FN har
            är de enskilda organisationernas hängivna solidariska arbete.
            Precis som jag framhöll i debatten den 25 oktober har Ingvar Carlssonrapporten
            Vårt globala grannskap lyft fram just detta.
          </note>
          <note n="42b2538b">
            I rapporten står det att läsa att enskilda organisationer är
            bra exempel på effektiv användning av de resurser som står till
            förfogande. Rapporten föreslår ökat gemensamt arbete och ökad
            gemensam finansiering mellan regeringar och enskilda organisationer.
          </note>
          <note n="2932ffad">
            Nu gäller det att också följa upp detta och ge idéerna konkret
            innehåll.
          </note>
          <note n="26d0ff79">
            Parallellt med de olika FN-konferenser som ägt rum under senare
            år - jag tänker t.ex. på Riokonferensen om miljön, Kairokonferensen
            rörande befolkningsfrågan, det sociala toppmötet i Köpenhamn och
            nu senast kvinnokonferensen i Peking - har enskilda organisationer
            varit mycket aktiva. De har genom sitt envisa och hängivna arbete
            kunnat vara med och påverka och förbättra resultaten av dessa
            konferenser.
          </note>
          <note n="89e06280">
            Bit för bit börjar FN förstå att det ligger ett stort värde i
            en folklig förankring genom enskilda organisationer. Det behövs
            för att man skall lyckas i sitt arbete. Utan denna folkliga förankring
            kommer inte
          </note>
          <note n="f6bf75f1">
            FN att kunna fullfölja sitt historiska uppdrag. Det är från alla
            dessa enskilda organisationers ideella arbete som mycket av kraften
            kommer i det viktiga internationella engagemanget. Som jag påpekat
            tidigare har
          </note>
          <note n="4b3b61dc">
            Ingvar Carlssonrapporten Vårt globala grannskap på ett förtjänstfullt
            sätt lyft fram just detta.
          </note>
          <note n="32d8e8c7">
            För några veckor sedan hade jag tillfälle att på plats i Nicaragua
            studera vad svenska ungdomar knutna till olika enskilda organisationer
            konkret uträttar vad gäller internationellt solidaritetsarbete
            bland gatubarn i Managua och León, för bondekooperativ och skolbarn
            i Esteli osv. Hjälpen når fram till de mest utsatta och svaga
            just genom enskilda organisationer. Så skapas folklig förankring
            och förståelse för
          </note>
          <note n="7297099b">
            FN:s internationella solidaritetsarbete för en fredligare och
            mänskligare värld.
          </note>
          <note n="7b734e76">
            Herr talman! Med dessa ord vill jag yrka bifall till hemställan
            i betänkandet och avslag på de två reservationerna.
          </note>
          <note n="4a53fae1">
            Anf. 116 INGRID NÄSLUND (kds)
          </note>
          <note n="150869ef">
            Herr talman! Jag har inte anmält så mycket tid här.
          </note>
          <note n="567255d9">
            Anledningen är delvis att vi hade en ganska omfattande debatt
            om FN när den här skrivelsen lades på riksdagens bord. Det betyder
            inte att det inte finns många frågor som också kan debatteras
            i dag. Överensstämmelsen är också stor när det gäller FN:s betydelsefulla
            arbete, som flera talare har påpekat. Jag vill ställa mig bakom
            mycket av det som har sagts här i kammaren av olika talare om
            allt det som har uträttats i FN:s regi.
          </note>
          <note n="aaa0d2a0">
            FN:s betydelse har inte minskat, trots att vi många gånger talar
            om ett FN i kris. Det man kan beklaga är att alltmer resurser
            måste användas för att vi skall komma till rätta med de svåra
            konflikter som har tagit sig militära uttryck i många delar av
            vår värld.
          </note>
          <note n="f3b23fe9">
            Jag kommer här huvudsakligen att ägna mig åt ett par saker som
            vi vill lyfta fram som speciellt väsentliga i den här debatten.
            Vi har också lyft fram dem i vår motion med anledning av den här
            skrivelsen.
          </note>
          <note n="f19fcb79">
            Något som skulle kunna vara oerhört viktiga framsteg när det
            gäller FN:s arbete är om konflikterna skulle kunna förebyggas,
            om världssamfundet skulle kunna komma in på ett tidigare stadium
            och därigenom åstadkomma att konflikten aldrig bryter ut. Det
            är någonting som utskottet har instämt i och som naturligtvis
            har kommit fram från flera håll tidigare.
          </note>
          <note n="1931d1c4">
            Vi har ju talat om att ha en ständig beredskap, att kunna gripa
            in i olika områden där även militära insatser behövs för fredsbevarande
            och konfliktförebyggande insatser. Lika naturligt borde det vara
            att vi har en mycket stark beredskap på det diplomatiska området
            när det gäller att mycket tidigt upptäcka och gå in för att medla
            och om möjligt undvika att en militär konflikt bryter ut. Jag
            tror att detta är något som vi alla är överens om. Vi skulle vilja
            att Sverige intar en ledande och pådrivande roll i detta arbete
            och utvecklar hur ett sådant arbete skall kunna gå till.
          </note>
          <note n="0fddfe94">
            Den konflikt som är mest aktuell för oss alla är ju den som utspelas
            inför våra ögon i Exjugoslavien.
          </note>
          <note n="3d10293c">
            Alla har ju önskat att det kunde ha gått på ett annat sätt, att
            man inte skulle ha behövt se så många människoliv spillas, att
            den inte skulle ha pågått så länge och att den helst aldrig skulle
            ha brutit ut.
          </note>
          <note n="0b6b7b4f">
            Vi vet att man till sist alltid hamnar vid förhandlingsbordet.
            Man kan fråga sig om inte detta skulle kunna ske på ett mycket
            tidigare stadium, helst innan konflikten blir militär. På något
            sätt skulle man kunna tvinga parterna till förhandlingsbordet
            redan då. Det är dit de till sist ändå tvingas av världssamfundet.
          </note>
          <note n="2095938d">
            Sedan skulle jag också vilja nämna de MR-
          </note>
          <note n="1d364e08">
            insatser som FN gör. De har betytt oerhört mycket på många håll
            i världen. Men också de behöver intensifieras, enligt vårt förmenande.
            Där skulle det också behövas medel. Man borde bli mer konkret;
            ställa konkreta krav på ett sådant sätt att det går framåt även
            i de länder där vi nu måste konstatera att människors mänskliga
            rättigheter inte respekteras. Det är någonting som diskuteras
            även inom Europa, när handelsavtal skall utvidgas, när länder
            skall komma med i Europarådet eller när länder söker medlemskap
            i EU. Vi skulle då gärna se att man på ett mycket tidigare stadium
            ställer så konkreta krav att det blir möjligt att se om de uppfylls,
            och en tidsfaktor skulle kunna komma in som innebär att man säger
            att man inom ett halvår eller ett år vill se vissa krav uppfyllda.
          </note>
          <note n="f25a0524">
            Med detta vill jag yrka bifall till utskottets hemställan.
          </note>
          <note n="0e6d76ea">
            Överläggningen var härmed avslutad.
          </note>
          <note n="629902a2">
            (Beslut fattades efter 11 §.)
          </note>
          <note n="60931195">
            11 § Verksamheten inom Europarådet
          </note>
          <note n="f7f37fd6">
            Föredrogs
          </note>
          <note n="2c7f236b">
            Utrikesutskottets betänkande 1995/96:UU9
          </note>
          <note n="2fbde0af">
            Verksamheten inom Europarådet (redog.
          </note>
          <note n="6c6487c0">
            1995/96:ER1 och skr. 1994/95:215)
          </note>
          <note n="2fca5654">
            Tredje vice talmannen konstaterade att ingen talare var anmäld.
          </note>
          <note n="ef3378be">
            Beslut
          </note>
          <note n="d6b2a65f">
            KU14 Översyn av vissa arvodesbestämmelser inom riksdagsområdet
          </note>
          <note n="8825561a">
            1. utskottet
          </note>
          <note n="74519af8">
            2. res. (v, mp)
          </note>
          <note n="0af08b77">
            Votering:
          </note>
          <note n="1f1c9c3d">
            279 för utskottet
          </note>
          <note n="dcd7f6af">
            34 för res.
          </note>
          <note n="187757c6">
            36 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="d36a260c">
            För utskottet: 150 s, 74 m, 20 c, 22 fp, 13 kds
          </note>
          <note n="7d6216ec">
            För res.: 1 fp, 19 v, 14 mp
          </note>
          <note n="5d1934f1">
            Frånvarande: 11 s, 6 m, 7 c, 3 fp, 3 v, 4 mp, 2
          </note>
          <note n="704a28a9">
            kds
          </note>
          <note n="56809976">
            KU19 Lag om fortsatt giltighet av lagen om tillfälliga bestämmelser
            i fråga om tillstånd att sända lokalradio
          </note>
          <note n="8825561a">
            1. utskottet
          </note>
          <note n="b70221b1">
            2. res. (m, fp)
          </note>
          <note n="0af08b77">
            Votering:
          </note>
          <note n="817fa903">
            206 för utskottet
          </note>
          <note n="49410841">
            110 för res.
          </note>
          <note n="80cae615">
            33 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="9c3d17ff">
            För utskottet: 150 s, 21 c, 1 fp, 19 v, 15 mp
          </note>
          <note n="1fa9fa70">
            För res.: 74 m, 1 c, 22 fp, 13 kds
          </note>
          <note n="f3cdf659">
            Frånvarande: 11 s, 6 m, 5 c, 3 fp, 3 v, 3 mp, 2
          </note>
          <note n="704a28a9">
            kds
          </note>
          <note n="2acba78c">
            LU4 Års- och koncernredovisning
          </note>
          <note n="4ef282ce">
            Mom. 5 (jämställdhetsredovisning)
          </note>
          <note n="8825561a">
            1. utskottet
          </note>
          <note n="88760e38">
            2. res. 2 (v)
          </note>
          <note n="0af08b77">
            Votering:
          </note>
          <note n="83a11ecc">
            281 för utskottet
          </note>
          <note n="58e689f3">
            35 för res. 2
          </note>
          <note n="80cae615">
            33 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="d71369e7">
            För utskottet: 150 s, 74 m, 22 c, 22 fp, 13 kds
          </note>
          <note n="6ab71f1f">
            För res. 2: 1 fp, 19 v, 15 mp
          </note>
          <note n="a98d1163">
            Frånvarande: 11 s, 6 m, 5 c, 3 fp, 3 v, 3 mp, 2 kds
          </note>
          <note n="4ca6435a">
            Övriga moment
          </note>
          <note n="08b6d02e">
            Kammaren biföll utskottets hemställan.
          </note>
          <note n="e3827972">
            LU14 Reglering av s.k. fakturaskojeri i marknadsföringslagen
          </note>
          <note n="08b6d02e">
            Kammaren biföll utskottets hemställan.
          </note>
          <note n="0f44eb22">
            UU3 En ny myndighet för kontroll över krigsmateriel och andra
            strategiskt känsliga produkter
          </note>
          <note n="27a59080">
            Mom. 1 (avslag på propositionen)
          </note>
          <note n="f554bbab">
            Först företogs till avgörande hemställan beträffande yrkande
            om avslag på propositionen och därefter motiveringen.
          </note>
          <note n="5a85f575">
            Hemställan:
          </note>
          <note n="ce19966a">
            1. bifall till utskottets förslag
          </note>
          <note n="5af15668">
            2. bifall till res. 1 (m) och res. 2 (mp)
          </note>
          <note n="0af08b77">
            Votering:
          </note>
          <note n="620d70a1">
            220 för utskottet
          </note>
          <note n="c7e3db36">
            87 för res. 1 (m) och res. 2 (mp)
          </note>
          <note n="d03daf6a">
            7 avstod
          </note>
          <note n="d8823386">
            35 frånvarande
          </note>
          <note n="1bd4c314">
            Kammaren biföll utskottets förslag.
          </note>
          <note n="6456065f">
            Partivis fördelning av rösterna:
          </note>
          <note n="488f7a7b">
            För utskottet: 150 s, 22 c, 23 fp, 12 v, 13 kds
          </note>
          <note n="60c42979">
            För res.: 73 m, 14 mp
          </note>
          <note n="464378cc">
            Avstod: 7 v
          </note>
          <note n="b869bf17">
            Frånvarande: 11 s, 7 m, 5 c, 3 fp, 3 v, 4 mp, 2 kds
          </note>
          <note n="1eb6f51a">
            Motiveringen:
          </note>
          <note n="08b6d02e">
            Kammaren biföll utskottets hemställan.
          </note>
          <note n="e82bc5ce">
            Mom. 3 (namnet på den nya myndigheten)
          </note>
          <note n="8825561a">
            1. utskottet
          </note>
          <note n="38c336b3">
            2. res. 3 (fp, v)
          </note>
          <note n="0af08b77">
            Votering:
          </note>
          <note n="cdc4d64b">
            244 för utskottet
          </note>
          <note n="7b746d0b">
            56 för res. 3
          </note>
          <note n="0c18f82d">
            15 avstod
          </note>
          <note n="3ff5b94d">
            34 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="aa9a1d66">
            För utskottet: 150 s, 58 m, 22 c, 1 fp, 13 kds
          </note>
          <note n="55679fb0">
            För res. 3: 1 m, 21 fp, 19 v, 15 mp
          </note>
          <note n="8e43b01a">
            Avstod: 15 m
          </note>
          <note n="88b15c1a">
            Frånvarande: 11 s, 6 m, 5 c, 4 fp, 3 v, 3 mp, 2 kds
          </note>
          <note n="a20f5ce8">
            Mom. 6 (lagreglering av riktlinjerna)
          </note>
          <note n="8825561a">
            1. utskottet
          </note>
          <note n="80112635">
            2. res. 4 (fp, v, mp)
          </note>
          <note n="0af08b77">
            Votering:
          </note>
          <note n="67ab5fa6">
            242 för utskottet
          </note>
          <note n="5c8d5f1d">
            56 för res. 4
          </note>
          <note n="a10f2d92">
            17 avstod
          </note>
          <note n="3ff5b94d">
            34 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="56e1fc13">
            För utskottet: 150 s, 57 m, 22 c, 13 kds
          </note>
          <note n="02a45f1e">
            För res. 4: 23 fp, 19 v, 14 mp
          </note>
          <note n="c1c2ce45">
            Avstod: 17 m
          </note>
          <note n="bec96ae6">
            Frånvarande: 11 s, 6 m, 5 c, 3 fp, 3 v, 4 mp, 2 kds
          </note>
          <note n="f8a45c01">
            Mom. 7 (förordningar om vissa länder)
          </note>
          <note n="8825561a">
            1. utskottet
          </note>
          <note n="b3cdd758">
            2. res. 5 (fp, v)
          </note>
          <note n="0af08b77">
            Votering:
          </note>
          <note n="99afc577">
            231 för utskottet
          </note>
          <note n="24655f59">
            43 för res. 5
          </note>
          <note n="9b52e20b">
            42 avstod
          </note>
          <note n="80cae615">
            33 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="8048b599">
            För utskottet: 150 s, 46 m, 22 c, 13 kds
          </note>
          <note n="46eb07ab">
            För res. 5: 1 m, 23 fp, 19 v
          </note>
          <note n="defcd8b5">
            Avstod: 27 m, 15 mp
          </note>
          <note n="a98d1163">
            Frånvarande: 11 s, 6 m, 5 c, 3 fp, 3 v, 3 mp, 2 kds
          </note>
          <note n="f365f8c8">
            Mom. 14 (samrådsorganets roll)
          </note>
          <note n="8825561a">
            1. utskottet
          </note>
          <note n="68e139cb">
            2. res. 8 (v, mp)
          </note>
          <note n="0af08b77">
            Votering:
          </note>
          <note n="b4855e57">
            246 för utskottet
          </note>
          <note n="879cdbbc">
            34 för res. 8
          </note>
          <note n="bb256ec2">
            36 avstod
          </note>
          <note n="80cae615">
            33 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="10163ce9">
            För utskottet: 150 s, 38 m, 22 c, 23 fp, 13 kds
          </note>
          <note n="dc5389f1">
            För res. 8: 19 v, 15 mp
          </note>
          <note n="4e30d7e0">
            Avstod: 36 m
          </note>
          <note n="a98d1163">
            Frånvarande: 11 s, 6 m, 5 c, 3 fp, 3 v, 3 mp, 2 kds
          </note>
          <note n="94d0ec67">
            Mom. 15 (reglering av nämndens arbetsformer)
          </note>
          <note n="8825561a">
            1. utskottet
          </note>
          <note n="20d8da7f">
            2. res. 9 (v, mp)
          </note>
          <note n="0af08b77">
            Votering:
          </note>
          <note n="5c73ba90">
            239 för utskottet
          </note>
          <note n="924a7bfa">
            35 för res. 9
          </note>
          <note n="9b52e20b">
            42 avstod
          </note>
          <note n="80cae615">
            33 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="ced3f0ab">
            För utskottet: 150 s, 32 m, 22 c, 23 fp, 12 kds
          </note>
          <note n="8e3dc3f0">
            För res. 9: 19 v, 16 mp
          </note>
          <note n="8c10bd09">
            Avstod: 42 m
          </note>
          <note n="b5f5ed91">
            Frånvarande: 11 s, 6 m, 5 c, 3 fp, 3 v, 2 mp, 3 kds
          </note>
          <note n="4ca6435a">
            Övriga moment
          </note>
          <note n="08b6d02e">
            Kammaren biföll utskottets hemställan.
          </note>
          <note n="d9fbafa2">
            UU1 FN inför framtiden
          </note>
          <note n="4107449c">
            Mom. 4 (internationella transaktionsskatter)
          </note>
          <note n="8825561a">
            1. utskottet
          </note>
          <note n="bbf2e6ff">
            2. res.1 (v)
          </note>
          <note n="0af08b77">
            Votering:
          </note>
          <note n="6d822550">
            282 för utskottet
          </note>
          <note n="b53d30c3">
            35 för res. 1
          </note>
          <note n="885632c5">
            32 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="77a5e8ff">
            För utskottet: 150 s, 74 m, 22 c, 23 fp, 13 kds
          </note>
          <note n="9a5e504a">
            För res. 1: 19 v, 16 mp
          </note>
          <note n="207ee868">
            Frånvarande: 11 s, 6 m, 5 c, 3 fp, 3 v, 2 mp, 2 kds
          </note>
          <note n="a0df49a4">
            Mom. 18 (internationell miljödomstol)
          </note>
          <note n="8825561a">
            1. utskottet
          </note>
          <note n="6e9584c7">
            2. res. 2 (mp)
          </note>
          <note n="0af08b77">
            Votering:
          </note>
          <note n="9375e2c2">
            297 för utskottet
          </note>
          <note n="a0a87550">
            16 för res. 2
          </note>
          <note n="007213f8">
            1 avstod
          </note>
          <note n="d8823386">
            35 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="458db9b9">
            För utskottet: 150 s, 73 m, 21 c, 22 fp, 19 v, 12
          </note>
          <note n="704a28a9">
            kds
          </note>
          <note n="1af9bfcf">
            För res. 2: 16 mp
          </note>
          <note n="d4fb0e36">
            Avstod: 1 c
          </note>
          <note n="4e3b21af">
            Frånvarande: 11 s, 7 m, 5 c, 4 fp, 3 v, 2 mp, 3 kds
          </note>
          <note n="4ca6435a">
            Övriga moment
          </note>
          <note n="08b6d02e">
            Kammaren biföll utskottets hemställan.
          </note>
          <note n="e27e22c7">
            UU9 Verksamheten inom Europarådet
          </note>
          <note n="08b6d02e">
            Kammaren biföll utskottets hemställan.
          </note>
          <note n="7a927564">
            Beslut om samlad votering
          </note>
          <note n="53c3d3cf">
            På förslag av tredje vice talmannen medgav kammaren att trafikutskottets
            betänkanden TU5 och TU6
          </note>
          <note n="42932291">
            fick avgöras i ett sammanhang efter avslutad debatt.
          </note>
          <note n="1f0b4618">
            12 § Vissa frågor inom Luftfartsverkets område m.m.
          </note>
          <note n="f7f37fd6">
            Föredrogs
          </note>
          <note n="c027d91f">
            Trafikutskottets betänkande 1995/96:TU5
          </note>
          <note n="1dd3cf28">
            Vissa frågor inom Luftfartsverkets område m.m.
          </note>
          <note n="8f23be44">
            (prop. 1995/96:65)
          </note>
          <note n="ec1e6b52">
            Anf. 117 TOM HEYMAN (m)
          </note>
          <note n="329d56be">
            Herr talman! Det förekommer en ganska vildvuxen flora av bolag
            och koncerner inom den statliga affärsverkssektorn. Dess värre
            blir resultatet av alla dessa bolag att insyn och kontroll försvåras,
            om inte helt omöjliggörs, inte bara för riksdagen och allmänheten
            utan faktiskt också för regeringen och departementen.
          </note>
          <note n="703e48d5">
            För ett land som internationellt har verkat så kraftfullt för
            större öppenhet och offentlighet i den statliga förvaltningen
            som Sverige har gjort är dessa insynsskyddade företag knappast
            någon fjäder i hatten.
          </note>
          <note n="e42023a3">
            Vi skall nu besluta om en ny bolagskonstruktion inom Luftfartsverkets
            område. Av de tre bolag som är föremål för beslut i dag är Swedavia
            närmast ett internationellt konsultbolag, och bakom det vackert
            svenskklingande namnet Airport Center AB döljer sig egentligen
            bara en fastighet på Arlanda flygplats.
          </note>
          <note n="11eab037">
            Strängt taget hör ingen av dessa verksamheter hemma inom Luftfartsverkets
            naturliga affärsområde, och vi tror det vore till fördel både
            för verket och för verksamheterna om bolagen skildes helt från
            staten och fick arbeta fritt på marknaden.
          </note>
          <note n="9807a7f3">
            Det personalmässigt största bolaget, LFV Handling AB, som bedriver
            ramp- och expeditionstjänst, kunde också mycket väl fungera som
            ett självständigt bolag.
          </note>
          <note n="f1ddfc59">
            Vi vill med vår reservation markera att vi anser att dessa bolag
            skall säljas, separat eller tillsammans, så snart omstruktureringen
            har genomförts.
          </note>
          <note n="db457c2c">
            Vidare begär regeringen bemyndigande att utfärda fullmakt till
            Banverket och Luftfartsverket att utfärda en obegränsad likviditets-
            och kapitaltäckningsgaranti för A-Banan Projekt AB.
          </note>
          <note n="cc407125">
            Vi tycker att det är principiellt orimligt att en enskild befattningshavare
            i ett statligt verk, även om det är en generaldirektör, får fullmakt
            att för ett obegränsat belopp teckna Konungariket Sveriges firma.
            En sådan fullmakt måste, som vi ser det, begränsas till vad som
            är ett rimligt åtagande i varje enskilt fall. Vi avvisar därför
            förslaget om fullmakt i vår andra reservation.
          </note>
          <note n="939cbd46">
            För tids vinnande, herr talman, nöjer jag mig i dag med att yrka
            bifall till denna reservation, nr 2.
          </note>
          <note n="c8667532">
            Anf. 118 KRISTER ÖRNFJÄDER (s)
          </note>
          <note n="71b3247f">
            Herr talman! På förslag av den dåvarande regeringen beslutade
            riksdagen i april 1993 att bemyndiga regeringen att överföra viss
            verksamhet inom Luftfartsverket till bolagsform. Beslutet fattades
            med utgångspunkt i "behovet att finna nya effektivare och flexiblare
            organisationsformer för den del av Luftfartsverkets verksamhetsområde
            som sker på affärsmässig basis". Utskottet ser den nya regeringens
            beslut i maj 1995 om bildande av LFV Handling AB och dess föreliggande
            förslag om bildande av ett holdingbolag m.m. inom Luftfartskoncernen
            mot bakgrund av det uttalade behovet.
          </note>
          <note n="3d3ac292">
            Med tillkomsten av LFV Handling AB har bolagsandelen utökats
            i så hög grad att den utgör en väsentlig del av den totala verksamheten.
            Det är därför angeläget från såväl styrsynpunkt som finansierings-
            och skattesynpunkt att ett holdingbolag bildas för att samordna
            LFV Airport Center AB, Handling
          </note>
          <note n="5d3ffc5b">
            AB och Swedavia AB.
          </note>
          <note n="2c39117e">
            Utskottet har för sin del inte ändrat uppfattning i frågan utan
            finner förslagen stå i överensstämmelse med riksdagens önskemål
            i 1993 års beslut. Vi vill därför tillstyrka förslagen.
          </note>
          <note n="916fe45a">
            I reservation nr 1 föreslås att holdingbolaget skall privatiseras.
            Utskottet anser att detta yrkande skall avslås. Vi vill erinra
            om den utgångspunkt som enligt regeringen borde gälla vid bildandet
            av holdingbolaget, nämligen att ägarstyrningen av den bolagsgrupp
            som holdingbolaget avsågs kontrollera inte fick påverkas negativt.
            Utskottet delar den uppfattningen och anser att frågan, om någon
            annan än staten bör utöva denna styrning, inte har större aktualitet
            nu än våren
          </note>
          <note n="07dd6ff5">
            1993.
          </note>
          <note n="309af91e">
            Vad avser reservation 2 vill utskottet påminna om att riksdagen
            våren 1994 godkände vissa grundläggande principer för Arlandabaneprojektets
            genomförande. Med den likviditets- och kapitaltäckningsgaranti
            som här föreslås uppfylls de åtaganden som staten har i avtalet
            med A-Train AB.
          </note>
          <note n="8a314776">
            Vidare har utskottet gjort det tillägget att det bör framgå att
            garantin gäller A-Banan Projekt AB samt att garantin gäller de
            förpliktelser som detta bolag har enligt de avtal som regeringen
            godkänt med stöd av riksdagens beslut.
          </note>
          <note n="91c2368d">
            Herr talman! Jag vill med detta yrka bifall till propositionen
            och utskottets skrivningar samt avslag på reservationerna.
          </note>
          <note n="0e6d76ea">
            Överläggningen var härmed avslutad.
          </note>
          <note n="b1315ea1">
            (Beslut fattades efter 13 §.)
          </note>
          <note n="c3a96d64">
            13 § Köp av interregional persontrafik på järnväg
          </note>
          <note n="f7f37fd6">
            Föredrogs
          </note>
          <note n="ac09f225">
            Trafikutskottets betänkande 1995/96:TU6
          </note>
          <note n="d27e3453">
            Köp av interregional persontrafik på järnväg (prop.
          </note>
          <note n="509c9e0a">
            1995/96:46)
          </note>
          <note n="06dddf67">
            Anf. 119 LARS BJÖRKMAN (m)
          </note>
          <note n="fd8f03fa">
            Herr talman! Regeringens proposition 1995/96:46
          </note>
          <note n="9b63efdd">
            upptar en framställning om anslag för perioden från den 1 juli
            1996 t.o.m. den 31 december 1997 om 684
          </note>
          <note n="d3b36958">
            miljoner kronor för att klara ett bibehållande av den befintliga
            trafiken på övre Norrland, inklusive Malmbanan, samt på sträckorna
            Östersund-Storlien och
          </note>
          <note n="bc8d463e">
            Sundsvall-Östersund. Som förutsättning för bidrag till den sist
            nämnda sträckan gäller att avtal med regionala intressenter skall
            tecknas för att trafikvolymerna skall kunna upprätthållas.
          </note>
          <note n="3ebeb6c3">
            I totalbeloppet ingår en ersättning om 94 miljoner till SJ för
            de tjänster - benämnda gemensamma funktioner - som SJ tillhandahåller
            på länsjärnvägsnätet.
          </note>
          <note n="20f45c47">
            Herr talman! Från moderat håll har vi vid motsvarande upphandlingar
            som tidigare genomförts haft synpunkter på hur effektivt statens
            medel utnyttjats.
          </note>
          <note n="9e9837ab">
            Vi har inte ifrågasatt behovet av rimliga kommunikationer men
            väl ansett att regeringen bör pröva nya vägar för upphandlingen.
            Resultatet av de upphandlingar som hitintills verkställts är att
            samtliga gått till en entreprenör, SJ. Därmed har den konkurrens
            som förväntades vid inledningen av den nu använda upphandlingstekniken
            totalt uteblivit.
          </note>
          <note n="ab68d09f">
            Från vårt håll föreslås att upphandlingen genomförs på så sätt
            att olika trafikslag får konkurrera med varandra, så att vi den
            vägen får pröva vilket/vilka trafikslag som bäst kan tillgodose
            det totala trafikbehovet. Med ett sådant tillvägagångssätt kan
            vi få svar på två frågor: Vilket trafikslag är det ekonomiskt
            mest rimligt att använda? Hur stor är kostnaden för det alternativ
            till lösning som regeringen föreslår?
          </note>
          <note n="c87fccf7">
            Vi är övertygade om att med en sådan upphandlingsmodell kan en
            betydande besparing göras. Därigenom kan anslaget minskas utan
            att kvaliteten på trafikutbudet behöver förändras i negativ riktning.
          </note>
          <note n="b27b16b8">
            Herr talman! Vidare konstaterar vi moderater att vad den nu aktuella
            upphandlingen beträffar, liksom varit fallet vid liknande upphandlingar
            tidigare, måste vi vara kritiska till det förhandlingsmonopol
            och den därmed följande konkurrensfördel som SJ har genom att
            SJ självt svarar för all trafikledning. Den anmälan till Konkurrensverket
            som av annan anbudsgivare inlämnats mot SJ är, tyvärr, ännu inte
            färdigbehandlad. Men misstanke om missbruk i avsikt att försvåra
            för eventuella konkurrenter föreligger från anmälarens sida. Det
            är mycket angeläget att denna fråga klarläggs. Vidare är det angeläget
            att Konkurrensverket verkligen påskyndar slutförandet av det här
            ärendet.
          </note>
          <note n="20fa385c">
            Utskottet kommer i ett betänkande som avhandlas senare denna
            vecka att instämma i det krav som vi sedan tidigare har om en
            förändring avseende trafikledningen. Det ser jag som ett framsteg,
            även om dessa nya tankegångar inte fått genomslag i det ärende
            som vi just nu avhandlar.
          </note>
          <note n="da2b65a6">
            Herr talman! När det gäller kostnadsposten om
          </note>
          <note n="0e56fd52">
            94 miljoner kronor till SJ, vilken avser att täcka kostnaden
            för gemensamma funktioner på länsjärnvägarna, är det enligt vår
            mening fråga om ett alldeles för stort anslag i förhållande till
            vad som krävs för att fullgöra uppgiften. Vi föreslår en översyn
            av prissättningen av dessa tjänster i syfte att kunna minska statens
            kostnader. Med en upphandling i konkurrens, där alla trafikslag
            ges möjlighet att konkurrera, känner vi oss övertygade om att
            en anslagsminskning är klart motiverad.
          </note>
          <note n="1f3b4ed7">
            I vår reservation föreslår vi följaktligen en minskning av det
            totala anslaget med sammanlagt
          </note>
          <note n="16acaba7">
            157 miljoner kronor avseende nästkommande trafikår.
          </note>
          <note n="b03e7b69">
            Herr talman! Avslutningsvis vill jag yrka bifall till reservation
            1 från Moderaterna i detta betänkande.
          </note>
          <note n="4a32e9a9">
            Anf. 120 LENNART FREMLING (fp)
          </note>
          <note n="ebd454c8">
            Herr talman! Redan 1963 beslutades om progressiva trafikpolitiska
            principer som utvecklats genom besluten 1979 och 1988. Principerna
            innebär att våra beslut skall medverka till att vi får den trafik
            som är samhällsekonomiskt lönsam och regionalpolitiskt motiverad.
            Vi måste få det samhällsekonomiska perspektivet att slå igenom
            på ett sådant sätt att den som beslutar om en resa eller en godstransport
            faktiskt betalar marginalkostnaden. I de samhällsekonomiska kalkylerna
            skall hänsyn tas till miljö, trafiksäkerhet och slitage på infrastrukturen.
          </note>
          <note n="d4da7e02">
            Den aktuella propositionen bygger inte på samhällsekonomiska
            överväganden och redovisar inga samhällsekonomiska kalkyler utan
            bygger på att ramen för statens köp skall vara en oförändrad kostnadsnivå.
            Regeringen har ju inte alls redovisat vilken järnvägstrafik som
            inte är företagsekonomiskt lönsam men som ändå bedöms vara samhällsekonomiskt
            lönsam eller regionalpolitiskt motiverad.
          </note>
          <note n="0a033222">
            Jag kan inte tro annat än att ett samhällsekonomiskt synsätt
            i kombination med konkurrens på spåren skulle leda till att bl.a.
            de omdiskuterade nattågen mellan Gävle/Dalarna och Göteborg/Malmö
            återinförs som ett effektivt färdmedel för många olika behov.
          </note>
          <note n="e5cdee15">
            Behov finns av allt från tjänsteresor med hög servicenivå till
            billiga privatresor. Ofta glömmer man i debatten bort studerande
            och andra som veckopendlar eller gör enstaka privatresor och som
            ingalunda har råd att flyga. Dessa utgör ofta en trafikfara vid
            långa nattliga bilresor. Nattågen skulle kanske rent av kunna
            bli företagsekonomiskt lönsamma.
          </note>
          <note n="c2e17768">
            Regeringen måste återkomma med ett beslutsunderlag som gör det
            möjligt att fastställa en kostnadsram som bygger på samhällsekonomiska
            överväganden, så att vi kan gå mot en mer optimal fördelning av
            trafiken på olika trafikslag. Därför yrkar jag bifall till reservation
            2.
          </note>
          <note n="5d696ea1">
            Samtidigt vill jag uttrycka en viss förvåning över mina moderata
            och miljöpartistiska meddebattörer som i sina reservationer utan
            närmare underlag kan bestämma sig för att kostnadsramen bör minskas
            med
          </note>
          <note n="3b2ace90">
            157 miljoner kronor respektive höjas med 130 miljoner kronor.
          </note>
          <note n="bac86787">
            Herr talman! För miljöns skull måste vi bygga upp ett långsiktigt
            hållbart kretsloppssamhälle. Gentemot kommande generationer har
            vår generation inte rätt att låta nödvändiga ändringar i vår materiellt
            slösaktiga västerländska livsstil dra ut på tiden, årtionde efter
            årtionde. Därför känner jag en förtvivlan när jag ser riksdagens
            oförmåga att förverkliga de principer som man beslutat om upprepade
            gånger sedan 1963.
          </note>
          <note n="8c4e8e23">
            1988 års trafikpolitik behandlades i trafikutskottets betänkande
            1987/88:13. Där framhåller bl.a. folkpartisterna Olle Grahn och
            Hugo Bergdahl i en klok och framsynt reservation att de förslag
            som presenterades i den då aktuella propositionen inte skulle
            leda till att målen uppnåddes. Vi kan se i dag hur rätt de hade.
          </note>
          <note n="2f471f37">
            Låt oss inte invänta ännu ett framtida riksdagsbeslut om nya
            trafikpolitiska principer för att först därefter fatta de konkreta
            och ibland obekväma beslut som vi förstår är nödvändiga, utan
            låt oss redan nu begära nya förslag grundade på bättre underlag
            från regeringen.
          </note>
          <note n="d1ee0366">
            Anf. 121 LARS BJÖRKMAN (m) replik
          </note>
          <note n="072c0e8c">
            Herr talman! Lennart Fremling uttrycker viss förvåning över att
            vi har vågat precisera ett besparingsbelopp. Underförstått menar
            han att vi inte kan vara riktigt klara över var man skulle hamna
            med en upphandlingsmodell av den typ som vi har föreslagit.
          </note>
          <note n="5ef33ce6">
            Utifrån de beräkningar som vi har vågat göra och de kontakter
            som kan finnas på detta område intygar vi att vi inte har tagit
            till en besparingsram i överkant.
          </note>
          <note n="c8ce7757">
            Snarare torde det finnas ytterligare potentialer, om man vågar
            pröva den här upphandlingsmodellen. Det är kanske det första steget.
          </note>
          <note n="90f85bdb">
            Jag känner mig inte ett dugg osäker, herr talman, när det gäller
            detta med att beloppet skulle vara tilltaget i överkant. Snarare
            kan vi våga plussa på, om chansen bara ges att pröva det här.
          </note>
          <note n="e0da4528">
            Anf. 122 LENNART FREMLING (fp) replik
          </note>
          <note n="248eef42">
            Herr talman! Det beror litet på vilket syfte man har. Jag förstod
            av Lars Björkmans anförande nyss att moderat politik syftar till
            att minska statens utgifter, inte till att få den trafik som är
            samhällsekonomiskt lönsam och regionalpolitiskt motiverad såsom
            vi i enhällighet har beslutat 1988. Jag tycker att man borde se
            vad syftet är. Jag trodde att även Moderaterna ställde sig bakom
            1988 års trafikpolitiska principer.
          </note>
          <note n="bb5a7694">
            Då är det rätt svårt att utan samhällsekonomiskt utredningsunderlag
            bestämma att den kostnadsram som minskas med 157 miljoner kronor
            är lagom.
          </note>
          <note n="9da8d95f">
            Anf. 123 LARS BJÖRKMAN (m) replik
          </note>
          <note n="a1f667e4">
            Herr talman! Ingen av oss kan väl fastställa vad lagom innebär
            i det här fallet. Men vi får utgå från att man i propositionen
            har ett rimligt antagande om kostnader mot bakgrund av de förhandlingar
            som varit.
          </note>
          <note n="14b8c811">
            Jag kan förstå att det är litet svårt att uppfatta vad som sägs
            i en sådan här debatt, men just det som Lennart Fremling efterlyser
            redogjorde jag för i mitt inlägg. Jag säger att ett sådant tillvägagångssätt
            som vi föreslår kan ge svar på två frågor: Vilket trafikslag är
            ekonomiskt mest rimligt att använda och hur stor är alternativkostnaden
            till den lösning som regeringen föreslår?
          </note>
          <note n="979fcaa6">
            Vi känner oss övertygade om att vi med en upphandlingsmodell
            kan åstadkomma en betydande besparing. Därmed torde jag ha bemött
            Lennart Fremlings farhågor för att vi skulle lämna de regionalpolitiska
            effekterna vid sidan av. Vi tar självklart ansvar för 1988 års
            trafikpolitiska beslut och mål.
          </note>
          <note n="36a282b6">
            Anf. 124 LENNART FREMLING (fp) replik
          </note>
          <note n="fa4f5c99">
            Herr talman! Jag känner mig fortfarande inte övertygad om att
            Moderaterna har det mål som jag uppfattat att vi har fastställt
            genom 1988 års trafikpolitiska beslut.
          </note>
          <note n="4519a21b">
            Lars Björkman säger att man måste utgå från att propositionen
            bygger på ett rimligt antagande. Men propositionen bygger faktiskt
            på det riksdagsbeslut som vi fattade för ett år sedan om en oförändrad
            kostnadsnivå. Året innan hade vi också oförändrad kostnadsnivå.
            Det finns alltså inte något samhällsekonomiskt övervägande här.
            Jag är orolig för att man i praktiken inte tar tillräcklig hänsyn
            till miljökostnader och trafikolyckskostnader. Min egen gissning
            på vad man skulle komma fram till för belopp är att ett ordentligt
            underlag snarare skulle föra oss närmare
          </note>
          <note n="8dd5450d">
            Miljöpartiets förslag än moderatförslaget.
          </note>
          <note n="210bec30">
            Anf. 125 ELISA ABASCAL REYES (mp)
          </note>
          <note n="9e20fe6c">
            Herr talman! Jag vill börja med att besvara Lennart Fremlings
            fråga. Anledningen till att vi föreslagit
          </note>
          <note n="26d25b21">
            130 miljoner är att vi fått den uppgiften att det är den summa
            som skulle behövas för att bekosta den trafik som vi föreslår.
            Det skall jag gå in på så småningom.
          </note>
          <note n="570281eb">
            Jag delar till viss del Lennart Fremlings syn, och jag noterar
            att han inte föreslagit några anslag alls.
          </note>
          <note n="cdfb8e9d">
            Men tanke på att detta bara gäller en speciell sträcka kan jag
            hänvisa till den trafikpolitik som vi för i övrigt och de anslag
            som vi har föreslagit i bl.a. den budgetmotion som Miljöpartiet
            lämnade in den 24 januari.
          </note>
          <note n="bf595a09">
            Herr talman! Nu behandlas statens upphandling av interregional
            persontrafik. SJ bör enligt ägardirektiven endast driva lönsam
            trafik, dvs. företagsekonomiskt lönsam. Den trafik som staten
            i denna vända upphandlar för den föreslagna summan av 684 miljoner
            kronor visar att det finns andra vinster som bör tas till vara,
            även om de är företagsekonomiskt olönsamma. Vi delar majoritetens
            uppfattning om att viss tågtrafik bör finnas tillgänglig även
            om den inte går med ekonomisk vinst. Andra hänsyn än de som regeringen
            tar bör tas, vill vi påpeka. Efterfrågan i förhållande till den
            efterfrågandes plånbok skall vara ett viktigt inslag, liksom miljövinster
            och betydande regionalpolitiska positiva effekter.
          </note>
          <note n="a8dc48fa">
            Miljöpartiet har förordat att anslaget höjs med 130
          </note>
          <note n="2ab031e4">
            miljoner kronor för att nattågstrafiken mellan Dalarna, Göteborg
            och Malmö skall kunna återupptas. Det är inte första gången Miljöpartiet
            har arbetat för att värna denna trafik. Trafiken har nu legat
            nere i ett år sedan förra beslutet. Konsekvenserna har tyvärr
            inte låtit vänta på sig.
          </note>
          <note n="fb7be453">
            Då nattågen förut var fullbelagda bör man lämpligtvis fråga sig
            var de resenärer som då åkte nattåg nu har tagit vägen. Jag undrar
            om regeringen har ställt sig den frågan. De affärsresenärer som
            tidigare reste med nattåget till Göteborg tar nu flyget, och de
            som inte har plånbok för att betala flyget får helt enkelt stanna
            hemma. Vi har blivit kontaktade av personer på Dalarnas forskningsråd
            som uttryckt sin besvikelse över att de nu måste ta flyget i stället
            för nattåget till
          </note>
          <note n="61429e18">
            Göteborg.
          </note>
          <note n="fa56a6f2">
            Godset, som tidigare till viss del fraktades med detta nattag,
            går numera på lastbil. Det är självklart inte heller bra ur miljösynpunkt.
            Det kan hända att majoriteten har en annan syn än Miljöpartiet
            på det.
          </note>
          <note n="d597fc97">
            I nuvarande situation blir det svårare för resenärerna att anpassa
            resandet efter sina behov. Vi menar att denna nattågstrafik som
            egentligen kan verka vara irrelevant varit viktig för helheten
            angående främst
          </note>
          <note n="5a0b6d5d">
            Dalarnas kommunikationer.
          </note>
          <note n="ca91ecbe">
            Överlag väcker denna upphandling frågetecken.
          </note>
          <note n="8614206a">
            Vi i Miljöpartiet har vid flera tillfällen uttryckt vår vilja
            att sanera statens finanser och genomföra nödvändiga besparingar.
            Att denna nattågstrafik nu lagts ner, trots att tågen var fullbelagda,
            måste ses som en följd av besparingsarbetet. Dock vill vi i detta
            sammanhang påminna om Arne Jernelövs utredning om miljöskulden.
            Om trafik flyttas över från tåg till väg och flyg, blir miljöeffekterna
            inte svåra att räkna ut.
          </note>
          <note n="4eb67757">
            Självklart kan man vifta bort med att det ändå rör sig om bara
            en liten förändring. Då vill vi understryka att det är helheten
            som är viktig och vilken politik som ligger bakom.
          </note>
          <note n="04005e0f">
            Beslutet om att staten skulle upphandla olönsam trafik fattades
            då staten inte hade lika krasslig ekonomi som nu. Detta är inte
            enda exemplet på sårbarheten i konstruktionen för olika verksamheters
            finansiering. Därför bör man ifrågasätta om det är rätt direktiv
            för SJ att sätta lönsamheten först. Vi kan i sammanhanget nämna
            problemet med kommunerna, som inte har råd att betala SJ för tågstopp
            på den egna stationen och därför tvingas ombesörja andra kommunikationssätt,
            t.ex. bussar.
          </note>
          <note n="8fc7744a">
            Vilka prioriteringar skall göras beträffande lönsamhet? Är det
            miljömässiga och regionalpolitiska vinster eller rent ekonomiska?
            Vilket är bäst i det långa loppet? Det måste ses över inför framtiden.
          </note>
          <note n="852281bb">
            Dock har vi nu konstaterat att nattågstrafiken från
          </note>
          <note n="73fa0cf2">
            Dalarna söderut mot bl.a. Göteborg, där det fanns såväl efterfrågan
            som miljövinster, nu lagts ned. Jag skulle gärna vilja veta vilka
            prislappar detta haft och om det i så fall varit värt det.
          </note>
          <note n="a7bb52e0">
            Med detta, herr talman, yrkar jag bifall till Miljöpartiets reservation
            3 om trafikupphandling.
          </note>
          <note n="02e6ec88">
            Anf. 126 LENNART FREMLING (fp) replik
          </note>
          <note n="b9693bf6">
            Herr talman! Vi i Folkpartiet vill värna miljön och trafiksäkerheten.
            Vi vill göra det med marknadsekonomiska hjälpmedel. Det är därför
            som vi yrkar på att regeringen bör återkomma med ett nytt förslag,
            utgående från nya kalkyler.
          </note>
          <note n="9949ca49">
            Jag skulle inte alls vilja ta för gott att den här trafiken skulle
            kosta 130 miljoner kronor att bedriva. Jag sade i mitt anförande
            att nattågen kanske rent av skulle kunna bli företagsekonomiskt
            lönsamma. Det är inte alls säkert att vi skulle behöva ta med
            dem i en upphandling. Det är därför som jag är litet förundrad
            över mina kolleger i debatten som så självsäkert säger att vi
            skall ha det ena eller det andra beloppet. Vi måste få mera underlag.
            Det har vi yrkat på i reservation 2.
          </note>
          <note n="68735a12">
            Anf. 127 ELISA ABASCAL REYES (mp)
          </note>
          <note n="99e60236">
            replik
          </note>
          <note n="b0ef15e4">
            Herr talman! Lennart Fremlings inlägg måste jag tolka som att
            han och Folkpartiet ställer sig bakom
          </note>
          <note n="824ae9cf">
            Miljöpartiets förslag om miljöskatter och skatteväxling för att
            göra de trafikslag som är miljöekonomiskt rent penningekonomiskt.
            Det är väl det bästa underlag som vi kan få för att göra t.ex.
            nattågstrafiken företagsekonomiskt lönsam.
          </note>
          <note n="eaf5b682">
            Jag har inga problem med att tillstå att 130 miljoner kan vara
            en summa som inte är helt riktig. Det är den uppgift som vi har
            fått. Vi har ingen anledning att betvivla det. Om Folkpartiet
            anser att det kan bli billigare är det bara roligt om det blir
            pengar över. För övrigt vill jag fortfarande hänvisa till den
            politik vi för i övrigt vad gäller anslag till järnvägar, vägar
            osv.
          </note>
          <note n="5a50b67e">
            Anf. 128 LENNART FREMLING (fp) replik
          </note>
          <note n="8dbff8de">
            Herr talman! Jag tror att det som Elisa Abascal
          </note>
          <note n="bd09a917">
            Reyes här framför ligger nära vår politik. Vi brukar förorda
            miljöskatter och skatteväxling som effektiva marknadsekonomiska
            styrmedel för att genomföra en bra miljöpolitik.
          </note>
          <note n="9f5e2e39">
            För övrigt vill jag som riksdagsman från Dalarna uttrycka min
            glädje över att det finns ett så stort intresse för trafikförbindelserna
            med just Dalarna.
          </note>
          <note n="d5738847">
            Anf. 129 JARL LANDER (s)
          </note>
          <note n="165feb7f">
            Herr talman! Det är återigen dags att behandla statens köp av
            olönsam järnvägstrafik, sådan trafik som är olönsam men regionalpolitiskt
            motiverad. Den beredningsprocess som vi har i samhället för detta
            gör att den här frågan behandlas två gånger varje år. Först fattar
            vi beslut om vilken trafik som det skall finnas riktlinjer för.
            Därefter anges i budgetpropositionen ramarna för denna trafik.
            Detta är, som sagt, en fråga som återkommer flera gånger varje
            år.
          </note>
          <note n="b2b6ac58">
            Det är kanske därför som Lennart Fremling stökar till debatten
            litet grand. Han säger att det enligt 1988
          </note>
          <note n="aa382b9c">
            års beslut skall vara fråga om samhällsekonomiskt motiverad trafik.
            Det säger inte 1988 års trafikpolitiska beslut. Det säger att
            köp av interregional persontrafik på järnväg är det som finansierar
            persontrafik som är regionalpolitiskt angelägen, men som inte
            kan drivs på företagsekonomiska villkor. Däremot satsar vi inom
            infrastrukturen som sådan utifrån samhällsekonomiska förutsättningar.
            Det var bakgrunden till den debatt som Lennart Fremling tidigare
            försökte dra i gång.
          </note>
          <note n="26191f8d">
            Ansvaret för förhandlingarna om och administrationen av den interregionala
            persontrafiken som körs på järnväg innehas av en kommitté. Kommitténs
            arbete och förslag bygger på de riktlinjer som denna kammare lägger
            fast. Förra gången vi diskuterade det här årets trafik fastställde
            vi riktlinjerna för nästkommande år.
          </note>
          <note n="081bc566">
            I den proposition som ligger till grund för betänkandet föreslås
            att regeringen bemyndigas att köpa interregional persontrafik
            på järnväg inom en ram på
          </note>
          <note n="94aa4f44">
            590 miljoner kronor för trafikåret 1996. Dessutom bemyndigas
            regeringen att ersätta SJ för vissa gemensamma funktioner på länsjärnvägarna
            med 94 miljoner kronor.
          </note>
          <note n="99b8ccb4">
            Det trafikår som vi diskuterar omfattar tiden från mitten av
            juni 1996 till den 31 december 1997. Därför blir det andra summor
            som gäller, men principen är densamma, att vi bibehåller det som
            kammaren tidigare har beslutat om som riktlinje för 1996 års trafik.
          </note>
          <note n="ed2b7d49">
            Det betyder i korta drag att vi bibehåller motsvarande ram för
            statens köp, som vi tidigare har sagt att vi skall göra.
          </note>
          <note n="6d769e61">
            Nu har det framförts kritik mot trafikförsörjningen av bl.a.
            övre Norrland. Utifrån detta har SJ offererat ett ytterligare
            tågpar på sträckan Vännäs-Luleå.
          </note>
          <note n="a1c40fa1">
            Nattågstrafiken på övre Norrland har ju utsatts för en del rationaliseringar
            och produktionsneddragningar.
          </note>
          <note n="4361b953">
            Trafiken har skurits ned i viss utsträckning, vilket har gjort
            att lokala och regionala intressenter haft en hel del invändningar
            mot trafikförsörjningen när det gäller övre Norrland.
          </note>
          <note n="261f13b0">
            Den trafiken har ju baserats på normal trafik, och detta grundläggande
            behov har täckts. Däremot finns det större efterfrågan under turistsäsong,
            under både sommar och vinter, och då har de två tågparen inte
            varit tillräckliga. Det som nu propositionen och kommissionen
            föreslår och som utskottet ställer sig bakom, att ytterligare
            del av ett tredje tågpar skall kunna finansieras inom ramen, tillstyrks
            av trafikutskottet. På det sättet ger man större förutsättningar
            för
          </note>
          <note n="61a9654c">
            Norrlandstrafiken att kunna utvecklas.
          </note>
          <note n="126c52ee">
            Vi från utskottsmajoriteten säger också att om efterfrågan på
            tågtrafik på Norrland fortsätter att öka och om SJ:s ekonomi förbättras
            i samma takt som hittills skall SJ kunna utföra ytterligare tågtrafik
            på
          </note>
          <note n="6a5b0b14">
            Norrland utifrån normala företagsekonomiska förutsättningar som
            då täcker resemarknadens behov. Dessa förutsättningar finns ju
            om kammaren går på det förslag som vi har att behandla under slutet
            av veckan under rubriken Nya förutsättningar för SJ.
          </note>
          <note n="3a2a9321">
            Herr talman! I vårt förra betänkande i samma fråga underströk
            utskottet och sedermera också riksdagen vikten av att trafikupphandlingen
            omfattar ett ökat inslag av utvärdering och uppföljning. Därför
            har nu regeringen genom den här propositionen gett SJ i uppdrag
            att efter innevarande trafikår lämna trafikmässiga och ekonomiska
            uppgifter som kan ge ett underlag för utvärdering och uppföljning
            av statens köp av persontrafik på järnväg. Detta, Lennart Fremling,
            betyder att det som han efterlyser i sitt anförande kommer att
            bli tillgodosett genom att ett bredare underlag som regeringen
            avser att återkomma till riksdagen med i en redovisning av riktlinjerna
            för 1998
          </note>
          <note n="33998bb4">
            års köp av olönsam järnvägstrafik.
          </note>
          <note n="2c244b7f">
            Herr talman! Med det anförda yrkar jag bifall till hemställan
            trafikutskottets betänkande nr 6 i dess helhet och avslag på samtliga
            reservationer.
          </note>
          <note n="12f7bfaf">
            Anf. 130 ELISA ABASCAL REYES (mp)
          </note>
          <note n="99e60236">
            replik
          </note>
          <note n="666cb239">
            Herr talman! Jag vill först kommentera Jarl Landers anförande
            genom att tacka för att han själv nu så duktigt understrukit att
            miljömässiga hänsyn inte tas vid upphandlingen. Det skall vi notera.
          </note>
          <note n="6dd49491">
            Jag har också en fråga till Jarl Lander: Varför lägger man ner
            en järnväg som i princip är fullbelagd, om det inte är av besparingsskäl?
            Om det är av besparingsskäl, är det i så fall socialdemokraternas
            syn på långsiktigt hållbar trafikpolitik?
          </note>
          <note n="58b9ca2d">
            Anf. 131 JARL LANDER (s) replik
          </note>
          <note n="d055094b">
            Herr talman! Det finns många olika svar på frågan varför mycket
            av nattågstrafiken har försvunnit i
          </note>
          <note n="c551c8ce">
            Sverige. Den största orsaken är att vi tidigare hade miljöovänliga
            - om jag får uttrycka det så - sovvagnar. De var klädda med asbest
            invändigt. Alla dessa sovvagnar har nu utsorterats ur SJ:s vagnspark.
            Det har inte funnits ekonomiska förutsättningar för SJ att kompensera
            sig för alla vagnar som har försvunnit.
          </note>
          <note n="123ffd52">
            Detta har varit en av orsakerna till att man på SJ har varit
            tvungen att se till att klara nattågstrafiken på annat sätt. Det
            har SJ gjort genom att utveckla andra tågsystem, bl.a. mer snabbgående
            tåg, så att persontransporterna kan ske på dagtid i stället för
            man skall ligga i rullande hotellrum på natten, vilket har gett
            SJ
          </note>
          <note n="12de1ae5">
            mycket stora kostnader. Detta är huvudorsaken.
          </note>
          <note n="be726d48">
            Den tidigare nattågstrafiken från Dalarna betydde är i och för
            sig borta, men det finns fortfarande goda förutsättningar för
            de boende i Dalarna att nattetid ta sig via Stockholm till både
            Göteborg och Malmö.
          </note>
          <note n="94aba2c7">
            Anf. 132 ELISA ABASCAL REYES (mp)
          </note>
          <note n="99e60236">
            replik
          </note>
          <note n="09a34620">
            Herr talman! Jarl Lander har fortfarande inte tillbakavisat påståendet
            om att det inte är miljön som styr upphandlingen.
          </note>
          <note n="4ac2f5ab">
            Att anföra att bristen på tågmateriel är en orsak, är det en
            långsiktigt hållbar trafikpolitik? Frågan kvarstår fortfarande.
          </note>
          <note n="3c44d000">
            Anf. 133 JARL LANDER (s) replik
          </note>
          <note n="7d78580d">
            Herr talman! Jag sade till Elisa Abascal Reyes i ett tidigare
            inlägg att investeringar i infrastrukturen görs utifrån samhällsekonomiska
            bedömningar. Det betyder att man gör en kraftig ansträngning för
            att se om miljöpåverkan har en inverkan även där, vilket vi vet
            att den har. Därför har vi bl.a. i denna kammare fattat kraftfulla
            beslut om stora satsningar på järnvägens område för att utveckla
            järnvägstrafiken, både vad gäller person- och godstrafik. Det
            ligger alltså till grund för beslutet att vi skall använda oss
            av miljövänligare trafik.
          </note>
          <note n="91fc1328">
            Vad rent konkret gäller köp av olönsam järnvägstrafik tas det
            i princip inga miljöhänsyn, det måste erkännas. Den trafiken tillkommer
            för att den regionala balansen i landet skall upprätthållas, eftersom
            det måste finnas förutsättningar även för människor i glesbygder
            att ha tillgång till järnvägstrafik. Miljöhänsynen kommer in när
            infrastukturen bereds, inte när olönsam järnvägstrafik upphandlas.
          </note>
          <note n="606ed7a7">
            Anf. 134 LENNART FREMLING (fp) replik
          </note>
          <note n="cef211d3">
            Herr talman! Jag blir litet förvånad när Jarl Lander säger att
            upphandlingen bara skall sikta på att få fram trafik som är regionalpolitiskt
            motiverad och att den inte skall verka för en trafik som är samhällsekonomiskt
            lönsam.
          </note>
          <note n="603b4402">
            I det betänkande som behandlades i riksdagen
          </note>
          <note n="95b437a7">
            1988 anges att det övergripande målet för samhällets trafikpolitik
            skall vara att erbjuda medborgarna och näringslivet i landets
            olika delar en tillfredsställande, säker och miljövänlig trafikförsörjning
            till lägsta möjliga samhällsekonomiska kostnader.
          </note>
          <note n="209f350b">
            Eftersom man har angivit ett så övergripande mål och talat om
            samhällsekonomiska kostnader, där miljö och trafiksäkerhet kommer
            in i bilden, tycker jag att även en sådan här upphandling måste
            medverka till att det övergripande trafikpolitiska målet nås.
            Jag kan inte finna annat än att även de beslut som gäller trafikupphandling
            skall syfta till en samhällsekonomiskt vettig trafik.
          </note>
          <note n="1df1e69d">
            Nåväl, jag gläds åt det som Jarl Lander säger, att vi i framtiden
            kommer att få ett fylligare underlag som tillgodoser de aspekter
            som jag har framhållit, så att miljö och trafiksäkerhet bättre
            tillgodoses.
          </note>
          <note n="8aa76d41">
            Anf. 135 JARL LANDER (s) replik
          </note>
          <note n="440900be">
            Herr talman! Det som Lennart Fremling tar upp, att vi enbart
            skulle ha en samhällsekonomisk syn på var det skulle finnas förutsättningar
            och vem som skulle ha förutsättningar för bl.a. järnvägstrafik
            skulle kunna leda till att mycket av den trafik som i dag upphandlas
            på grund av att den är rent företagsekonomiskt olönsam försvann.
            Det är ju en viss skillnad mellan att bedriva samhällsekonomisk
            verksamhet och olönsam järnvägstrafik, som ändå är regionalpolitiskt
            motiverad.
          </note>
          <note n="3987ef8a">
            Som jag sade i mitt inlägg till Elisa Abascal Reyes sker just
            denna upphandling utifrån målet att vi skall behålla den regionala
            balansen i landet i så stor utsträckning som möjligt, inte direkt
            utifrån de samhällsekonomiska aspekterna. I stället har vi utvecklat
            infrastrukturen, vilken baseras på det samhällsekonomiska tänkandet.
          </note>
          <note n="1798fc39">
            Anf. 136 LENNART FREMLING (fp) replik
          </note>
          <note n="1ec910f5">
            Herr talman! Jag tror att det framgick av mitt anförande tidigare
            att jag menar att vi skall medverka till att vi får en trafik
            som är samhällsekonomiskt lönsam och regionalpolitiskt motiverad.
            Jag framhöll i mitt anförande bägge dessa aspekter, så jag tror
            att
          </note>
          <note n="351a424d">
            Jarl Landers syn skulle bli väl tillgodosedd.
          </note>
          <note n="cf042549">
            Anf. 137 BIRGITTA GIDBLOM (s)
          </note>
          <note n="071c3c10">
            Herr talman! Vi socialdemokrater på Norrbottensbänken har väckt
            en motion, T25, angående tågtrafiken på övre Norrland.
          </note>
          <note n="374d3d7d">
            Problemet i dag är att inte alla de människor som önskar besöka
            norra Sverige under turistsäsongen har möjlighet att göra det,
            därför att den nuvarande tågkapaciteten inte motsvarar de senaste
            årens efterfrågan.
          </note>
          <note n="8b3806f1">
            Goda kommunikationer är för oss livsviktigt. Vi har under de
            senaste åren kämpat för att få väl fungerande flygförbindelser.
            Men även tågtrafiken är viktig. Alla varken kan eller vill flyga.
            Tåget är faktiskt ett alternativ även för oss i norra Sverige
            som vill åka söderut. Att åka tåg är ett bekvämt och billigt alternativ.
          </note>
          <note n="68aecbb7">
            Med tanke på den arbetslöshetssituation som råder i vår norra
            landsdel och de ambitioner som vi har att öka sysselsättningen,
            bl.a. inom turistnäringen, bör möjligheterna inte begränsas genom
            otillräckliga kommunikationer.
          </note>
          <note n="1183e2a8">
            Vi vill ta till vara de möjligheter som finns, nämligen att människor
            i södra Sverige och i utlandet har ett stort intresse av den nordliga
            landsdelen.
          </note>
          <note n="a377010b">
            Det ökade intresset för Norrland borde resultera i att alla de
            människor och företag som satsar ambitiöst för att erbjuda turister
            en intressant, spännande och kulturell upplevelse skulle få en
            ordentlig lönsamhet i sin verksamhet. Nu är det inte så, eftersom
            alla turister inte har möjlighet att komma upp till Norrland på
            ett miljövänligt och relativt billigt sätt, dvs. med tåg.
          </note>
          <note n="787782d1">
            Tiotusentals resenärer har de senaste somrarna valt andra turistmål
            endast därför att tågen till norra
          </note>
          <note n="d792fd77">
            Sverige har varit fullbokade flera månader i förväg.
          </note>
          <note n="688dfc5c">
            Vi vill inte att dessa förhållanden skall fortsätta.
          </note>
          <note n="c987412c">
            Vi vill inte uppleva ännu en sommar då turisterna inte kan komma
            till Norrbotten i den utsträckning de vill.
          </note>
          <note n="85e07641">
            Det är positivt att utskottet delar vår uppfattning och också
            har agerat därefter. Tyvärr räcker det inte.
          </note>
          <note n="f07b83df">
            Vår förhoppning är att utskottet verkar för att SJ i ännu större
            utsträckning tar sitt ansvar för att finna en lösning på problemet
            med platsbristen.
          </note>
          <note n="d4e0e108">
            Herr talman! Jag har inget eget yrkande. Men jag vill framhålla
            att vi kommer att följa utvecklingen.
          </note>
          <note n="ffd2ae4a">
            Jag ser också fram emot att Kommunikationskommittén skall komma
            fram till en långsiktig och permanent lösning i denna för vårt
            län så viktiga fråga.
          </note>
          <note n="0e6d76ea">
            Överläggningen var härmed avslutad.
          </note>
          <note n="ef3378be">
            Beslut
          </note>
          <note n="a1ae8ec3">
            TU5 Vissa frågor inom Luftfartsverkets område
          </note>
          <note n="0f5eae28">
            Mom. 4 (likviditets- och kapitaltäckningsgaranti)
          </note>
          <note n="8825561a">
            1. utskottet
          </note>
          <note n="1ac1003a">
            2. res. 2 (m, c, fp)
          </note>
          <note n="0af08b77">
            Votering:
          </note>
          <note n="84e969e8">
            188 för utskottet
          </note>
          <note n="dce2711a">
            115 för res. 2
          </note>
          <note n="d03daf6a">
            7 avstod
          </note>
          <note n="afcb9892">
            39 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="db5bf5ce">
            För utskottet: 146 s, 2 c, 18 v, 10 mp, 12 kds
          </note>
          <note n="e1b558ae">
            För res. 2: 73 m, 20 c, 22 fp
          </note>
          <note n="f03a2a96">
            Avstod: 7 mp
          </note>
          <note n="8b415fe7">
            Frånvarande: 15 s, 7 m, 5 c, 4 fp, 4 v, 1 mp, 3 kds
          </note>
          <note n="7e4b3e2d">
            Annika Nordgren, Gudrun Lindvall, Bodil Francke
          </note>
          <note n="855bce95">
            Ohlsson, Barbro Johansson, (alla mp), anmälde att de avsett att
            avstå från att rösta men markerats ha röstat ja.
          </note>
          <note n="4ca6435a">
            Övriga moment
          </note>
          <note n="08b6d02e">
            Kammaren biföll utskottets hemställan.
          </note>
          <note n="a64f2683">
            TU6 Köp av interregional persontrafik på järnväg
          </note>
          <note n="8825561a">
            1. utskottet
          </note>
          <note n="37eb93db">
            2. res. 1 (m)
          </note>
          <note n="848ba5dd">
            3. res. 2 (fp)
          </note>
          <note n="c8820aba">
            4. res. 3 (mp)
          </note>
          <note n="13d05394">
            Förberedande votering 1:
          </note>
          <note n="ec743e99">
            24 för res. 2
          </note>
          <note n="370f9e11">
            17 för res. 3
          </note>
          <note n="7d77a0f9">
            272 avstod
          </note>
          <note n="187757c6">
            36 frånvarande
          </note>
          <note n="be7242d7">
            Kammaren biträdde res. 2.
          </note>
          <note n="4350d02a">
            Förberedande votering:
          </note>
          <note n="f9a4cf68">
            77 för res. 1
          </note>
          <note n="1cdc3101">
            23 för res. 2
          </note>
          <note n="6a7c464b">
            212 avstod
          </note>
          <note n="5c6fb480">
            37 frånvarande
          </note>
          <note n="dbf4dbda">
            Kammaren biträdde res. 1.
          </note>
          <note n="68e0b824">
            Huvudvotering:
          </note>
          <note n="ed293f53">
            200 för utskottet
          </note>
          <note n="dc326568">
            75 för res. 1
          </note>
          <note n="a798cf80">
            38 avstod
          </note>
          <note n="187757c6">
            36 frånvarande
          </note>
          <note n="08b6d02e">
            Kammaren biföll utskottets hemställan.
          </note>
          <note n="6456065f">
            Partivis fördelning av rösterna:
          </note>
          <note n="18daf723">
            För utskottet: 148 s, 23 c, 18 v, 11 kds
          </note>
          <note n="4ca4c933">
            För res. 1: 74 m, 1 kds
          </note>
          <note n="271cd137">
            Avstod: 21 fp, 17 mp
          </note>
          <note n="10633a4f">
            Frånvarande: 13 s, 6 m, 4 c, 5 fp, 4 v, 1 mp, 3 kds
          </note>
          <note n="30ace71f">
            Beslut om uppskjuten votering
          </note>
          <note n="ba2c54fb">
            På förslag av tredje vice talmannen medgav kammaren att återstående
            ärenden fick avgöras vid arbetsplenum torsdagen den 14 december.
          </note>
          <note n="615f9b2a">
            14 § Gotlandstrafiken
          </note>
          <note n="f7f37fd6">
            Föredrogs
          </note>
          <note n="fecf74db">
            Trafikutskottets betänkande 1995/96:TU7
          </note>
          <note n="992d5193">
            Gotlandstrafiken (prop. 1995/96:44)
          </note>
          <note n="3f04ff03">
            Anf. 138 TOM HEYMAN (m)
          </note>
          <note n="d804facb">
            Herr talman! Det är för mig fullständigt självklart att Gotland
            skall ha väl fungerande förbindelser med resten av landet. Men
            det är för mig och mitt parti lika självklart att detta inte uppnås
            genom ett detaljreglerat statligt monopol.
          </note>
          <note n="bd1a915b">
            Hela transportsektorn i Sverige har tidigare i historien varit
            hårt reglerad och kontrollerad av både statliga och kommunala
            myndigheter. Men efter hand har den ena regleringen efter den
            andra avvecklats, och därmed har effektiviteten kunnat öka och
            kostnaderna sänkas, vilket vi alla har haft fördel av.
          </note>
          <note n="724ca047">
            Men vid varje avreglering har också olyckskorparna förklarat
            att just denna mycket speciella verksamhet inte skulle kunna klara
            sig utan konkurrenshämmande regleringar, det må sedan ha gällt
            godstransporter för lastbilar, beställningstrafiken för bussar
            eller taxitrafik, för att nu nämna några avregleringar som är
            gjorda under gångna år.
          </note>
          <note n="2f26db16">
            Regleringen av Gotlandstrafiken har skapat en förbindelse som
            uppvisar de flesta avarter för statliga monopolreglerade verksamheter,
            nämligen orationella investeringar, dåligt anpassade tidtabeller,
            missnöjda kunder och höga kostnader.
          </note>
          <note n="fd234da4">
            Nu föreslår regeringen att den nuvarande lagen om linjesjöfart
            på Gotland skall upphävas. Det är bra, och
          </note>
          <note n="d0e5121c">
            Moderata samlingspartiet stöder helhjärtat den åtgärden.
          </note>
          <note n="e5368e05">
            Vidare avser regeringen att säga upp det nuvarande trafikavtalet
            med Nordström &amp; Thulin. Det är också bra. Detta avtal, med alla
            sina hemliga tilläggsklausuler, representerar ett lågvattenmärke
            när det gäller svensk statlig upphandling, och ju förr det förpassas
            till arkiven, desto bättre.
          </note>
          <note n="4c75ba2e">
            Men i stället föreslår regeringen en ny lag som gör det möjligt
            att införa omfattande begränsningar för trafiken på Gotland. Mot
            denna nya lagstiftning har vi reserverat oss. Vi tycker att den
            föreslagna lagen är onödig.
          </note>
          <note n="8a8843a4">
            När frågan om lagreglering behandlades i Gotlandsutredningen
            konstaterade vi att EU:s cabotageregler som nu gäller i Sverige
            i huvudsak var direkt utbytbara mot den nu gällande lagen, men
            utredningsmajoriteten valde ändå att föreslå en lagreglering för
            säkerhets skull, och regeringen väljer tyvärr att följa utredningens
            förslag.
          </note>
          <note n="e12b4e41">
            Vi delar, som sagt var, inte denna uppfattning. De bestämmelser
            som finns i EU:s cabotageförordning om s.k. allmän trafik ger
            fullt tillräckliga möjligheter för staten att skapa betryggande
            garantier för en bra och fungerande trafik till och från Gotland
          </note>
          <note n="52d77d83">
            Lagförslaget, å andra sidan, skapar mycket omfattande möjligheter
            för regeringen att begränsa utbud och konkurrens i trafiken, ungefär
            enligt nuvarande mönster, något som vi anser vara varken önskvärt
            eller nödvändigt. Vi anser alltså inte att denna nya lagstiftning
            behövs.
          </note>
          <note n="748a49c3">
            När det sedan gäller själva upphandlingen så har regeringen dess
            värre redan i propositionen skrivit fast sig för en trafiklösning
            som väldigt mycket påminner om den nuvarande och dessutom fastställt
            en årlig kostnadsram på 175 miljoner kronor. Därmed riskerar man
            att de kommande förhandlingarna med en ny operatör till stor del
            kommer att handla om en detaljreglering av ett trafikavtal, med
            ungefär nuvarande mönster, med konkreta och specifika krav på
            standard, tidtabell, taxor, osv. I stället borde man, enligt min
            uppfattning, göra en mer funktionsinriktad upphandling och endast
            ange beräknade lastmängder och passagerarvolymer. Då hade alternativa
            trafikuppläggningar kunnat få konkurrera friare, och staten hade
            fritt kunnat välja den totallösning som var bäst i sammanhanget.
          </note>
          <note n="6198aadb">
            För egen del är jag ganska övertygad om att godsoch passagerartrafiken
            bör separeras i en framtida lösning. Det skulle troligen ge lägre
            kostnader än med det nuvarande systemet med kombinerade gods-
            och passagerarfärjor. Tyvärr gjorde Gotlandsutredningen aldrig
            någon detaljstudie på de ekonomiska konsekvenserna av en sådan
            separering. Med den skrivning som nu finns i propositionen får
            alternativa lösningar svårt att göra sig gällande i en upphandlingssituation.
          </note>
          <note n="ccfe3b38">
            Det tycker vi är synd, vilket vi också har tagit upp i en reservation.
          </note>
          <note n="df401e9b">
            Regeringen föreslår också ett upphävande av den s.k. högstprisregleringen
            i godstrafiken. Detta är också bra. Genom högstprisregleringen
            har man skapat ett oligopol med en klart skadlig inverkan på det
            gotländska näringslivet, eftersom en fungerande konkurrens i godstransporterna
            saknas.
          </note>
          <note n="8bbb14e9">
            Högstprisregleringen kan närmast jämföras med någon modern sorts
            form av frälse, där ett antal enskilda företag tilldelats något
            som mest liknar beskattningsrätt för att täcka uppgivna merkostnader
            i
          </note>
          <note n="ffe3d6ef">
            Gotlandstrafiken. Något krav på redovisning av kostnader och
            intäkter har aldrig funnits. Och när Riksrevisionsverket häromåret
            begärde upplysningar om hur medlen fördelats så ville, eller kunde,
            man på de aktuella företagen inte redovisa detta. Det är en häpnadsveckande
            inställning. Jag finner hanteringen av
          </note>
          <note n="c79bb96b">
            Gotlandstillägget helt oacceptabel, speciellt som varken Riksrevisionsverket
            eller Gotlandsutredningen har kunnat visa att det finns några
            direkta merkostnader för trafiken. Sant är visserligen att stuverimonopolet
            ger vissa extra kostnader genom en orationell hamnverksamhet,
            men därutöver finns inget konkret redovisat. Tvärtom anses i alla
            andra sammanhang sjötransport vara den mest kostnadseffektiva
            transportformen, och vägtransporter med lastbil den i särklass
            dyraste - flygfrakt undantagen. Argumenten för merkostnader för
            sjötransporten är därför svåra att styrka.
          </note>
          <note n="f1851578">
            Ju förr detta oligopol avskaffas, desto bättre. Jag vill gärna
            citera den uppmaning som Gotlands Åkericentral i ett brev har
            riktat till utskottet: "Slopa Gotlandstillägget med en gång."
          </note>
          <note n="dac12f1a">
            Regeringen föreslår nu i stället en gradvis avveckling över tre
            år. Vi kan inte se någon fördel i ett sådant arrangemang, det
            förlänger bara lidandet. Ju förr oligopolet bryts, desto bättre,
            och en gradvis avveckling innebär endast att konkurrens i trafiken
            förhindras ytterligare under ett år eller två, till fortsatt men
            för det gotländska näringslivet.
          </note>
          <note n="35204bb1">
            Fru talman! Moderata samlingspartiet står givetvis bakom de tre
            reservationer som vi har fogat till betänkandet, men för tids
            vinnande, vill jag yrka bifall endast till vår reservation 1.
          </note>
          <note n="6c0b2634">
            Anf. 139 KARIN STARRIN (c)
          </note>
          <note n="f33aa425">
            Fru talman! Vi skall nu här i dag diskutera riktlinjerna för
            upphandling av Gotlandstrafiken, och det välkomnar jag verkligen,
            eftersom det är viktigt att vi får säga upp det avtal som gäller
            i dag, det tioåriga avtalet med Nordström &amp; Thulin. Centerpartiet
            stöder helhjärtat regeringens förslag på den punkten.
          </note>
          <note n="15682bf2">
            Det är enligt vår uppfattning staten som måste garantera en tillfredsställande
            trafik för de människor som bor på Gotland och för de olika näringsverksamheter
            på Gotland som måste fungera. Tom Heyman och jag har olika uppfattningar
            i den här frågan. I
          </note>
          <note n="b6beb82d">
            Centerpartiet anser vi att det är statens skyldighet att se till
            att det finns en väl fungerande trafik. Självfallet måste vi då
            också vara beredda att subventionera eller se till att täcka underskotten
            för en sådan trafik.
          </note>
          <note n="2dc95bdb">
            Vi välkomnar det som sägs i riktlinjerna, nämligen att trafiken
            inte får kosta mer pengar för staten än vad den kostar i dag,
            ca 175 miljoner kronor. Det är väldigt viktigt att den här trafiken
            blir effektiv och att vi nu, med tanke på att vi har en öppning
            mot Östeuropa, ser ytterligare möjligheter. Det är självfallet
            viktigt att den växande näringsgren som turismen utgör får stöd
            i en fungerande, effektiv trafikering. Vi vill se mer flexibla
            lösningar och också speciella, kompletterande lösningar. Vi är
            öppna för många olika förslag. Vi är för s.k. via-trafik.
          </note>
          <note n="24bb8b1d">
            Vi säger i en reservation att den s.k. vägprisprincipen skall
            gälla. Med det menar vi att det inte skall kosta mer för vare
            sig persontrafiken eller godstrafiken än det gör på fastlandet.
            Staten måste ta ansvar för detta.
          </note>
          <note n="29d6d22d">
            När vi diskuterar de nya riktlinjerna för upphandling sägs det
            att förutsättningarna och villkoren måste vara tydliga och klara.
            Det får inte råda någon osäkerhet kring vad de olika intressenterna
            skall räkna på.
          </note>
          <note n="e659541f">
            Det här är självklart utifrån det som gäller nu. Hittills har
            det varit en hel del hemlighetsmakerier, hemligt avtal och en
            hel del förbehåll som inte har varit kända för alla utövare. Det
            här får inte gälla fortsättningsvis.
          </note>
          <note n="d102b690">
            Tydligt och klart måste det vara. Alla konkurrenter skall kunna
            känna att de kan lämna ett pris och att de då har samma förutsättningar
            som alla andra att delta.
          </note>
          <note n="47dcb107">
            Jag menar att vi redan här borde uttrycka vilka två fastlandshamnar
            som vi talar om. Vi skall kunna uttrycka klart och tydligt att
            det är Nynäshamn och
          </note>
          <note n="fa40e3b4">
            Oskarshamn som gäller. Min fråga till Socialdemokraterna och
            Håkan Strömberg blir: Varför kan vi inte göra det redan nu? Jag
            tror att vi annars kan uppfattas som luddiga och otydliga, och
            då får kritikerna vatten på sin kvarn. Det här utvecklar vi i
            reservation 4, vilken jag yrkar bifall till.
          </note>
          <note n="7800c954">
            Vi är helt överens - regeringen, Moderaterna, alla partier -
            om att Gotlandstillägget inte fungerar bra.
          </note>
          <note n="da4fdfa2">
            Det är en konstruktion som är svår att följa, och vi måste se
            till att ändra systemet. Självfallet är det svårt att exakt bedöma
            hur mycket mer det kostar att utöva den här trafiken. Tom Heyman
            hävdar bestämt att det inte kostar mer än fastlandstrafiken. Men
            hittills har vi ju ändå använt oss av den här principen, och den
            måste ju ha tagits fram mot bakgrund av olika beräkningar.
          </note>
          <note n="b3981cd3">
            I Centerpartiet vill vi inte att villkoren för den här trafiken
            skall försämras. Vi menar att det är viktigt att vi hittar ett
            system som täcker in merkostnaden. Vi har föreslagit att man ser
            efter hur Norrlandsstödet fungerar. Jag tycker att det fungerar
            bra. Företagen i
          </note>
          <note n="9d1cf4b1">
            Norrland får göra ansökningar utifrån fasta fakturor, och då
            kan det enligt min mening inte uppstå någon osäkerhet eller några
            missförstånd. Vi har utvecklat detta i reservation 12, vilken
            jag yrkar bifall till.
          </note>
          <note n="d24fe21d">
            Utskottsmajoriteten skriver i det sammanhanget att omedelbara
            åtgärder måste vidtas om det visar sig att trafiken blir dyrare.
            Vad menas med
          </note>
          <note n="7a546643">
            "omedelbara"? Är det inte risk att det då redan är för sent?
          </note>
          <note n="20d52e43">
            Anf. 140 TOM HEYMAN (m) replik
          </note>
          <note n="c6c503ca">
            Fru talman! Karin Starrin sade att staten måste vara garant för
            Gotlandstrafiken och att hon i det sammanhanget hade en avvikande
            mening från den som jag har redovisat. Det stämmer inte riktigt.
            Jag menar att det är helt klart att staten skall vara garant.
            Jag är inte så optimistisk att jag tror att Gotlandstrafiken under
            hela året kan leva på egna villkor.
          </note>
          <note n="ac0911cc">
            Möjligheterna i cabotageförordningen att deklarera detta som
            s.k. allmäntrafik ger alltså fullgoda möjligheter för staten både
            att garantera och att ge ett bidrag för att täcka en bra trafik
            under årets trafiksvaga månader. Däremot skall man naturligtvis
            inte som i dag subventionera även sommartrafiken.
          </note>
          <note n="8df6da9b">
            Anf. 141 KARIN STARRIN (c) replik
          </note>
          <note n="87a5c89d">
            Fru talman! Jag vill tacka Tom Heyman för det klara beskedet.
            När jag lyssnade på hans huvudanförande fick jag intrycket att
            fri konkurrens helt och hållet skulle råda i fråga om den här
            trafiken och att detta då också skulle tolkas som att det inte
            skulle behövas några statliga bidrag. Nu förstår vi var Moderaterna
            står i den här frågan.
          </note>
          <note n="5fb0cffe">
            Anf. 142 TORSTEN GAVELIN (fp)
          </note>
          <note n="745ab51e">
            Fru talman! Det är en självklarhet att de som bor på Gotland
            har lika stort behov av bra kommunikationer som vi som bor i andra
            delar av Sverige. Vi i
          </note>
          <note n="cd8113b3">
            Folkpartiet anser att det även framgent är en statlig skyldighet
            att sörja för en basstandard i färjetrafiken, att trygga trafikens
            fortbestånd även vid de tillfällen då underlaget inte räcker till
            en företagsekonomiskt lönsam trafik. Gotlandstrafiken har ju starka
            regionalpolitiska motiv.
          </note>
          <note n="25d9d107">
            Vi delar i stort regeringens syn på dessa frågor och hälsar med
            tillfredsställelse de ökade inslagen av miljö- och säkerhetstänkande
            och öppnandet för viss konkurrens.
          </note>
          <note n="ddd8d129">
            Utgångspunkten för en beräkning av statens kostnader måste vara
            det trafikbehov som staten skall garantera. Detta har i den utredning
            som föregått propositionen uppskattats motsvara 140-160 miljoner
            kronor, varför vi bedömer regeringens förslag om ett oförändrat
            kostnadstak vid 175 miljoner kronor som rimligt.
          </note>
          <note n="64ab1f69">
            I vår motion tar vi upp några avvikande uppfattningar som rör
            det regionala inflytandet och Gotlandstilläggets avskaffande.
          </note>
          <note n="6736aa7b">
            Vi anser att staten inte bör lägga sig i detaljerna i hur trafiken
            bedrivs, t.ex. taxor, turlistor osv. I stället bör gotlänningarna
            själva få huvudansvaret för trafikens utformning inom de av staten
            givna ekonomiska ramarna. Vi föreslår därför i vår motion att
            ett trafikråd inrättas, med representanter för staten och de gotländska
            intressenterna. Ett samrådsförfarande förekommer redan, som utskottsmajoriteten
            anför, men vi anser att det är viktigt att detta trafiksamråd
            ges en fastare form och dessutom beslutsrätt.
          </note>
          <note n="9e5a0df3">
            Vad gäller högstprisregleringen och Gotlandstillägget tycker
            vi att det är bra att dessa på sikt avskaffas. Sådana här system
            har en konserverande verkan på befintliga verksamheter och förhindrar
            en naturlig utveckling, effektivisering och kundanpassning. Vi
            betonar dock starkt att avvecklingen inte får ske på ett sådant
            sätt och i en sådan takt att villkoren för godstransporterna drastiskt
            förändras. Detta är speciellt viktigt i början av avvecklingsperioden,
            och vi föreslår därför att när den första sänkningen av
          </note>
          <note n="bcbee631">
            Gotlandstilläggen genomförs 1997, bör en del av merkostnaden
            kompenseras genom en samtidig sänkning av längdmetertaxan.
          </note>
          <note n="d7e4f1ee">
            Vi anser det mycket angeläget att avvecklingen följs noggrant
            av regeringen och berörda myndigheter. Regeringen bör därför redovisa
            för riksdagen en gång varje avvecklingsår vilka effekter man kan
            utläsa av Gotlandstilläggets och högstprisregleringens borttagande.
          </note>
          <note n="4ce0575f">
            Fru talman! Vi står givetvis bakom våra reservationer i utskottet,
            men för tids vinnande avstår jag från att yrka bifall till dessa.
          </note>
          <note n="2d619e29">
            Anf. 143 KARL-ERIK PERSSON (v)
          </note>
          <note n="ce5fcb8b">
            Fru talman! Trafikutskottet har gjort ett studiebesök på Gotland,
            och vi träffade då bl.a. företrädare för det gotländska näringslivet.
            Enligt de besked som vi då fick genomgår Gotland för närvarande
            en stor strukturförändring. Man drar framför allt ned på den offentliga
            sektorn, och arbetstillfällena inom jordbrukssektorn minskas,
            och man har på det sättet fått en hög arbetslöshet. Också ungdomsarbetslösheten
            är ganska hög på Gotland.
          </note>
          <note n="fd22e3d6">
            Man presenterade också något som kallades Gotlands kommuns framtidsvision,
            Vision 2010, och där pekade man på delar av de näringar där man
            tror att man skall kunna bibehålla, utveckla och öka sysselsättningen
            på Gotland. Jag tror att utgångspunkten då måste vara att klart
            och tydligt säga ifrån var och hur transporterna skall kunna ske.
            På ett eller annat sätt måste ett långsiktigt avtal slutas, så
            att man inom näringslivet, den känsligaste faktorn på Gotland,
            vet hur man skall investera.
          </note>
          <note n="f8307a14">
            Skall man över huvud taget investera på en ö? Jag tillhör de
            olyckskorpar som tror att staten måste ha ett starkt ägaransvar
            och ansvar för bibehållandet av trafiken. Det finns ganska strikta
            regler för alla trafikslag i dag i Sverige, både för järnväg och
            för vägtrafik, och det är bra. Annars skulle, tror jag, full anarki
            råda, och det skulle försvåra både för företagsoch för privatresandet.
          </note>
          <note n="df5db95d">
            Jag vill hänvisa till en partikamrat till Karin Starrin som en
            gång sade att en ö är en ö, fram till dess att vi får en ny istid.
            Det är och förblir så att vi måste ha en färjetrafik på Gotland.
            Det är därför oroväckande att små prishöjningar kan få så förödande
            konsekvenser för utvecklingen av det gotländska näringslivet.
            Vi allihop, och framför allt regeringen, har här ett stort ansvar.
            Jag är litet grand bekymrad över detta.
          </note>
          <note n="fad793df">
            Jag tycker propositionen är motsägande i vissa stycken, framför
            allt när det gäller Gotlandstillägget.
          </note>
          <note n="9cca9277">
            Det anförs där att det bör avvecklas. Vad innebär egentligen
            ordet "bör" här? Skall detta ske ganska snabbt eller på lång sikt,
            eller kommer det aldrig att ske?
          </note>
          <note n="9fb53e2a">
            På s. 20 i utskottets betänkande framhålls under rubriken "Utskottets
            ställningstagande" att regeringen avser att följa upp konsekvenserna
            av en avveckling.
          </note>
          <note n="33bd6089">
            Det kan närmast tolkas så att man tror att minskningen av Gotlandstillägget
            kommer att leda till försämringar men att man skall vänta till
            dess att olyckan har inträffat och sedan skall man reparera den
            skada som sker.
          </note>
          <note n="d9015ce2">
            Jag tror att det svenska näringslivet fungerar så, att om förutsättningarna
            börjar försämras gör man sina investeringar på fastlandet och
            inte på Gotland. Det är risk för detta, om man har en sådan här
            osäkerhet hängande över sig, och då kommer Gotland att drabbas
            ganska hårt.
          </note>
          <note n="f157680e">
            Turismen är en stor och väsentlig näring för Gotland, men den
            är begränsad till en viss del av året. Det finns kanske möjligheter
            att få en turism också under andra delar av året, men det är svårt
            att få turister till
          </note>
          <note n="0a59d0df">
            Gotland då. Man kan inte heller bygga näringslivet enbart på
            turismen, utan annat måste komma till.
          </note>
          <note n="0a7d36f9">
            Fru talman! Vi har avgivit ett antal reservationer vid betänkandet.
            För att spara på kammarens tid yrkar jag bifall bara till reservationerna
            7 och 10, även om jag givetvis står bakom också våra övriga reservationer.
          </note>
          <note n="06916543">
            Anf. 144 ELISA ABASCAL REYES (mp)
          </note>
          <note n="2fe78921">
            Fru talman! I sammanfattningen av betänkandet står det att läsa
            att utskottet har avstyrkt samtliga motionsyrkanden. Men det anförs
            också att syftet med flera av motionerna torde komma att tillgodoses.
            Det framhålls vidare att det har fogats inte mindre än 13
          </note>
          <note n="7418986b">
            reservationer till betänkandet. Miljöpartiet står bakom
          </note>
          <note n="b304a706">
            4 av dem.
          </note>
          <note n="6984e6aa">
            Trafiken på Gotland har totalt sett ökat de senaste åren. Av
            de analyser som hittills gjorts har man kunnat utläsa att priset
            såväl på gods- som på persontransporter spelat en stor roll för
            efterfrågan.
          </note>
          <note n="50de1cb9">
            Vad gäller godset har priset varit vägledande i så måtto att
            merkostnader som uppstått vid transporter till och från ön blivit
            subventionerade av staten för att det gotländska näringslivet
            inte skulle missgynnas. Vi i Miljöpartiet tror på ett levande
            Gotland även när turisterna har åkt hem och anser därför att det
            gotländska näringslivet bör stimuleras, så att det gotländska
            samhället i sin helhet kan utvecklas.
          </note>
          <note n="e574394d">
            Vi kan hålla med om att den konstruktion som funnits sedan 1971
            möjligtvis fört med sig vissa komplikationer i form av bristande
            kontroll av de verkliga merkostnaderna, vilket också Tom Heyman
            berörde i sitt anförande. Dock anser vi inte att stödet kan avvecklas
            utan att det finns ett färdigt och dugligt förslag till hur man
            på annat sätt skall kunna undvika att merkostnaderna drabbar gotlänningarna.
          </note>
          <note n="68255c2c">
            Vill man ha ön bebodd, kan man inte straffa gotlänningarna ekonomiskt
            för deras geografiska utsatthet. Det bör alltså definitivt vara
            en angelägenhet för staten att subventionera transporterna. Konsekvenserna
            av att ifrågasätta konkurrensneutraliteten blir med största säkerhet
            att det gotländska näringslivet trots en successiv avveckling
            drabbas negativt, vilket är negativt för hela Sverige. Utskottets
            mening är att en varsam utveckling skapar förutsättningar för
            att klara av att integrera merkostnaderna i näringen på ett hållbart
            sätt.
          </note>
          <note n="0c509218">
            Vi tycker att det är bra att det finns optimister inom politiken.
            Men vi ställer inte upp på att riskera
          </note>
          <note n="c8e76fbe">
            Gotlands näringslivs utveckling på lång sikt. Helst hade vi velat
            att regeringen redan i denna proposition lagt fram ett förslag
            till hur Gotlandstillägget skulle kunna bibehållas under annorlunda
            förutsättningar för att undvika negativa konsekvenser av att ett
            provisoriskt stöd, med den provisoriska konstruktion det ändå
            har, permanentas. Jag vill med detta fråga statsrådet
          </note>
          <note n="044c16f4">
            Ines Uusmann om regeringen har en plan B i rockärmen om utvecklingen
            inte blir så smidig som utskottet i betänkandetexten tänkt sig.
          </note>
          <note n="7830ca7c">
            Vad gäller persontrafiken menar Gotlands näringsliv i samverkan
            att en prissänkning skulle kunna öka trafiken betydligt. Med hänvisning
            till de redovisningar som har gjorts i frågan menar vi att persontrafiktaxorna
            skulle kunna sänkas och differentieras till att vara kapacitetsanpassade.
            Detta har vi utvecklat i vår reservation i frågan.
          </note>
          <note n="efaa8590">
            Det måste anses som en självklarhet att bofasta gotlänningar
            skall erbjudas lägre priser, eftersom valfriheten i transportsätt
            inte är så värst stor. Miljöpartiets förslag om att hålla ett
            visst antal platser reserverade för bofasta gotlänningar på färjan
            fram till förslagsvis en timme före avgång - det kan förstås ändras
            - har väckt en viss munterhet i olika läger.
          </note>
          <note n="155d5a06">
            Man har med anledning av förslaget även ifrågasatt denna särbehandling
            och förirrat sig i diskussioner om diskriminering av fastlänningar.
          </note>
          <note n="430149b7">
            Låt oss därför klargöra att förslaget väckts på förekommen anledning.
            Det känns mycket onödigt att behöva peka på den särskilda utsatthet
            som en öbo lever under. Frågan om diskriminering kan istället
            vändas till att handla om positiv särbehandling. Man har även
            vänt sig mot att riksdagen inte skall detaljreglera på denna nivå.
            Det är förstås en tolkningsfråga. Om det är nödvändigt att frågan
            väcks i riksdagen för att det skall bli genomfört må det vara
            hänt. Vi menar också att det är en tolkningsfråga om det är en
            detalj eller inte. Det beror på med vems ögon man ser och vems
            behov man avser.
          </note>
          <note n="e09d7b5c">
            Vad gäller fastlandshamnar föreslår regeringen att det fortsättningsvis
            skall vara två hamnar. Vi har föreslagit att de, i enlighet med
            de önskemål som de gotlänningar vi har haft kontakt med framfört,
            skall vara Nynäshamn och Oskarshamn. Vi medger att de hamnarna
            i och för sig inte har en infrastruktur och service som t.ex.
            Oxelösunds hamn har. Men enligt vår mening är Oxelösunds hamn
            i första hand ett enhamnsalternativ och alltså inte aktuellt.
            Rent miljömässigt och till viss del också ekonomiskt måste två
            hamnar vara bättre än en hamn med hänsyn till transportsträckan
            på väg.
          </note>
          <note n="62e0ed94">
            Jag kommer nu till utgångspunkter inför upphandlingen. Utskottet
            föreslår att riksdagen godkänner att de ekonomiska ramarna fastställs
            till 175 miljoner kronor. Med anledning av vissa uppgifter som
            framkommit i samband med utskottets behandling vill jag ifrågasätta
            denna ekonomiska ram. Varken jag eller någon annan i Miljöpartiet
            har intresse av att leta fram en syndabock. Men jag anser det
            vara min skyldighet som folkvald att ställa vissa frågor till
            Ines Uusmann.
          </note>
          <note n="cd61b808">
            Miljöpartisterna på Gotland har länge kämpat för att få ta del
            av avtalet mellan staten och rederiet
          </note>
          <note n="31f25c4d">
            Nordström &amp; Thulin men inte lyckats. Enligt de artiklar som publicerats
            i Svenska Dagbladet den 23 november löper staten dock risk att
            behöva betala ut stora pengar till rederiet till följd av en klausul
            om valutaförlusttäckning. Eftersom det rör sig om en valutaförlust
            är det i denna stund svårt att precisera summan som skulle vara
            aktuell, om den över huvud taget är aktuell.
          </note>
          <note n="109eb2e6">
            I Svenska Dagbladets artikel talar man om att staten i värsta
            fall skulle behöva täcka en förlust på upp till 250 miljoner kronor.
            Vi från Miljöpartiet undrar då följande. Var denna klausul känd
            för regeringen när propositionen som ligger till grund för dagens
            betänkande skrevs? Om tolkningen utfaller så att staten blir skyldig
            att täcka rederiets valutaförlust, varifrån skall de medlen tas?
            Kan kommunikationsministern garantera att den uppkomna situationen
            inte drabbar Gotlandstrafiken i betydande negativ riktning i framtiden?
          </note>
          <note n="df7b2eab">
            Avser kommunikationsministern att återkomma till riksdagen i
            frågan, och i så fall i vilket sammanhang? Anser kommunikationsministern
            att en eventuell täckning av en valutaförlust kan ses som en underbudgetering
            av den tidigare Gotlandstrafiken? Är de ekonomiska ramarna som
            föreslagits inför kommande upphandling i så fall hållbara? Slutligen
            skulle jag också vilja veta: Avser kommunikationsministern att
            verka för att nästa avtal mellan staten och det rederi som vinner
            upphandlingen blir offentligt?
          </note>
          <note n="ecdb8013">
            Jag respekterar och har förståelse för om kommunikationsministern
            i dag inte kan eller vill svara på mina frågor i detta läge. Jag
            vore dock tacksam för svar så långt det är möjligt, eftersom de
            stora summor det kan komma att handla är en angelägenhet för riksdagen.
            Det är dessutom av allmänt intresse, inte minst för gotlänningarna,
            att ett klarläggande kan göras i så stor utsträckning som möjligt.
          </note>
          <note n="35419418">
            Fru talman! Med detta vill jag yrka bifall till reservationerna
            9 och 13. Men jag och Miljöpartiet står självfallet bakom alla
            reservationer som av oss har lagts till detta betänkande.
          </note>
          <note n="f68c46c7">
            Anf. 145 HÅKAN STRÖMBERG (s)
          </note>
          <note n="e915fe67">
            Herr talman! Gotlandstrafiken är ett ämne som ofta diskuteras
            inte bara här i riksdagen. Det finns ett stort allmänt intresse
            för denna trafik. Det är inte många som färdas med Gotlandsfärjorna
            utan att ha synpunkter på trafiken. Redan på 1600-talet uttryckte
            kung Gustaf II Adolf att"Rijkets Wälfärd näst Gudh, beståår på
            seglatz och skepsfarten". Då skall vi komma ihåg att när kung
            Gustaf II Adolf uttryckte dessa bevingade ord var sjöfarten och
            den internationella handeln inte på långt när så omfattande som
            den är i dag.
          </note>
          <note n="f2f4cc89">
            Att Gotland är en ö känner alla till. Men när det gäller frakter
            kan hela vårt land betraktas om en ö, eftersom allt gods som fraktas
            till och från Sverige till
          </note>
          <note n="14cac801">
            95 % i någon del ligger på båt eller färja. För Gotland, denna
            Östersjöns största ö, har sjöfarten alltid haft stor betydelse.
            Under medeltiden byggde man murar och utökade sjöfarten. Men då
            gjorde man det för att skydda sig mot inkräktare och erövrare.
          </note>
          <note n="c41f1d5c">
            I dag ser vi dag ser vi inget hot i sjöfarten med
          </note>
          <note n="412d7ecb">
            Gotland utan möjligheter för flera viktiga näringar på
          </note>
          <note n="7874d821">
            Gotland genom en mer långsiktig och ändamålsenlig sjöfartsförbindelse
            mellan Gotland och fastlandet. Det bor 50 miljoner människor i
            länder som har förbindelse med Östersjön. Mitt i detta centrum
            ligger Gotland med sina rikedomar i form av bl.a. ett mycket behagligt
            klimat, i synnerhet under sommarmånaderna, bördig åkermark och
            en kulturhistoria skapad av gotlänningarna. Den har i dagarna
            har blivit uppmärksammad som ett av världens förnämsta bevarade
            kulturhistoriska minnen.
          </note>
          <note n="a671384f">
            Genom att också järnridån är förpassad till historien vill alla
            länder runt Östersjön arbeta för öppnare gränser och ökat samarbete.
            Därmed kan Gotland bli ett värdefullt centrum för hela Östersjöområdet.
            Det är med den utgångspunkten vi skall se det förslag angående
            den framtida Gotlandstrafiken som utskottet nu förelägger riksdagen
            för avgörande.
          </note>
          <note n="5bd9e74b">
            Utskottets ställningstagande är baserat på propositionen Riktlinjer
            för upphandling av den framtida
          </note>
          <note n="489fa2e5">
            Gotlandstrafiken. Utskottet har inte haft några invändningar
            mot propositionen, utan anser att de förslag som där föreligger
            är väl avvägda och bör kunna ge en bättre anpassad passagerar-
            och godstrafik med
          </note>
          <note n="ade4e3eb">
            Gotland.
          </note>
          <note n="8aa449ae">
            Vi har däremot inte funnit att innehållet i de motioner som väckts
            inför propositionsbehandlingen skulle kunna förstärka förutsättningarna
            för Gotlandstrafiken utöver propositionens förslag. Principen
            när det gäller det statliga stödet till Gotlandstrafiken är att
            det inte skall vara dyrare att färdas eller frakta mellan
          </note>
          <note n="15151ff3">
            Gotland och fastlandet än det är att transportera samma sträcka
            på fastlandet.
          </note>
          <note n="3eec33ed">
            Det var mot bakgrunden att det inte skall vara dyrare att färdas
            mellan Gotland och fastlandet som det statliga stödet till Gotlandstrafiken
            infördes 1971. Då omfattades endast trafiken från Gotland. Tre
            år senare beslutades att färjetrafiken både till och från Gotland
            skulle erhålla statligt stöd. För innevarande år är stödet 175
            miljoner kronor, som här tidigare nämnts.
          </note>
          <note n="308acdae">
            Nackdelen är naturligtvis - som det är för alla öboende befolkningar
            utan fast landförbindelse, och med undantag av flygtrafiken -
            att det tar längre tid att färdas över vatten.
          </note>
          <note n="bf816e40">
            Därför finns också för närvarande ett högprisstöd för godstrafiken,
            det s.k. Gotlandsstödet. Det är till för att täcka kostnader för
            ökad tidsåtgång genom färjetrafik och vissa hamn- och fartygsavgifter.
            Det är svårt att beräkna resultatet och effekterna av denna typ
            av stöd. Det är också svårt att beräkna merkostnaderna för detta.
            Därför föreslås att Gotlandstillägget successivt skall avvecklas.
          </note>
          <note n="b2e6931e">
            Det är alltid svårt att gå in och ta bort tidigare givna subventioner.
            Men jag vill betona att redan när det infördes framhölls att det
            skulle vara provisoriskt och verka under så kort tid som möjligt.
          </note>
          <note n="af454e6f">
            Jag vill också framhålla att utredningen om en framtidsanpassad
            Gotlandstrafik föreslog att Gotlandstillägget borde avskaffas,
            bl.a. av den orsaken att det är uppbyggt på felaktiga grunder.
          </note>
          <note n="d28ab940">
            Det är uppbyggt så att det bara är vissa åkerier som bedriver
            fjärrtrafik på fastlandet som får ta ut extra avgifter för dessa
            fjärrtransporter för att bedriva transporter på Gotland. Detta
            betyder ju att ju mer man kör i fastlandstrafik desto mer erhåller
            man i
          </note>
          <note n="45ae08d3">
            Gotlandstillägg. Motsvarande åkeri på Gotland kan inte tillgodoräkna
            sig Gotlandstillägget eftersom de inte kör någon fjärrtrafik på
            fastlandet. Jag är överens med Tom Heyman om att det här bör avskaffas.
            Däremot tror jag att det bör ske successivt.
          </note>
          <note n="20a366bb">
            Vi är också alla överens om att vi skall ge gotlänningarna själva
            en bättre möjlighet att påverka trafikutvecklingen. Det sade Gotlandsutredningen,
            det säger propositionen och det säger också utskottsbetänkandet.
            Här går vi från ord till handling. Vi har fått brevet från Gotländska
            åkericentralen som Tom
          </note>
          <note n="fa9b29ce">
            Heyman redovisade. Där pekar man på att detta är orättvist, och
            man vill att vi skall avskaffa det så snabbt som möjligt. Vi följer
            principen att gotlänningarna själva skall ha möjligheter att påverka
            trafikutvecklingen och självfallet även priserna.
          </note>
          <note n="043da075">
            Fru talman! De tretton reservationer som fogats till utskottets
            betänkande vill jag betrakta mer som att man har velat markera
            egna principer än att tillföra några nya och framåtsträvande åtgärder.
          </note>
          <note n="a189fad8">
            Moderatmotionen om lagreglering om avskaffande av det nuvarande
            monopolet för stöd till Gotlandstrafiken och kommande trafikavtal
            samt en snabbare avveckling av Gotlandstillägget skulle innebära
            en betydligt osäkrare framtid för Gotlandstrafiken såväl beträffande
            kostnaderna för transporterna som för komforten för resenärerna.
          </note>
          <note n="29db75f8">
            När det gäller statens stöd till Gotlandstrafiken tror jag tvärtemot
            de moderata reservanterna att det är viktigt att nivån på det
            statliga stödet fastläggs redan innan de nya förhandlingar som
            nu skall komma till stånd börjar. Då vet man grundförutsättningarna
            för trafikutövningen för den period under vilken avtalet skall
            gälla. Det är också svar på Vänsterpartiets och
          </note>
          <note n="2a93d6c9">
            Miljöpartiets reservation nr 3.
          </note>
          <note n="126509b6">
            Karin Starrin ställde en fråga till mig som gällde fastlandshamnarna.
            Den frågan har diskuterats. Av princip brukar inte riksdagen uttala
            sig i lokaliseringsfrågor. I det här fallet gäller det att lägga
            fast att man i de kommande förhandlingarna skall förhandla om
            två fastlandshamnar. Nuvarande system med anlöp av
          </note>
          <note n="cacaef35">
            Gotlandstrafiken till Nynäshamn och Oskarshamn har ju visat sig
            vara lämpligt. Även om Nynäshamn är helt dominerande vad gäller
            trafiken till Gotland kan det med tanke på framtiden vara viktigt
            även med en södergående trafik. Här har Oskarshamn visat sig vara
            lämplig. Men det slutliga ställningstagandet bör riksdagen i dag
            avstå ifrån.
          </note>
          <note n="c94d9dee">
            Ägandet och vem som skall inneha huvudmannaskapet tas upp i Vänsterpartiets
            reservationer.
          </note>
          <note n="41f2b449">
            Det är inte ägandet av tonnaget som är det viktiga.
          </note>
          <note n="ae273776">
            Hur transporterna till Gotland skall ske är beroende av vad som
            skrivs in i avtalet och vilka krav som kan ställas på det företag
            som får bedriva trafiken till fromma för resenärerna. Det är detta
            samt behovet av godstransporter som skall vara avgörande.
          </note>
          <note n="c645a82e">
            Samma sak gäller huvudmannaskapet - Sjöfartsverket eller Vägverket?
            Eftersom det är Sjöfartsverket som ansvarar för sjösäkerheten
            och farleder kan det vara rimligt att de också praktiskt är huvudman.
            Därmed kan man skaffa sig direkta erfarenheter av hur sjöfart
            skall bedrivas för att nå största möjliga sjösäkerhet och en god
            komfort.
          </note>
          <note n="a1b59854">
            Fru talman! De övriga reservationerna som jag inte nämnt här
            inryms i den skrivning som utskottet lämnat till kammaren i betänkandet.
            Jag yrkar också bifall till hemställan i betänkandet. Det betyder
            att jag yrkar avslag på samtliga reservationer.
          </note>
          <note n="5c037fd4">
            Anf. 146 TOM HEYMAN (m) replik
          </note>
          <note n="b16db792">
            Fru talman! Låt mig bara säga helt kort till Håkan
          </note>
          <note n="d0552d41">
            Strömberg att möjligheterna att göra en s.k. deklaration om allmän
            trafik till Gotland enligt den här cabotageregeln ger fullgoda
            möjligheter att både göra en statlig upphandling och definiera
            ett trafikbehov utan att därmed behöva gå in på en detaljreglering.
            Det är grunden till att vi anser att lagstiftningen inte behövs.
          </note>
          <note n="f6880874">
            Det var egentligen också vad Gotlandsutredningens jurister kom
            fram till. Den behövs egentligen inte.
          </note>
          <note n="4b684b93">
            Men för säkerhets skull har man satt in den i alla fall.
          </note>
          <note n="fd62bcfa">
            Men möjligheterna finns alltså redan i den befintliga förordningen.
          </note>
          <note n="4ad83fb5">
            Anf. 147 HÅKAN STRÖMBERG (s) replik
          </note>
          <note n="e6eebd9d">
            Fru talman! Problemet med Gotlandstrafiken är den är så ojämnt
            fördelad. Det är en intensiv sommartrafik medan trafiken under
            vintern är mycket svag.
          </note>
          <note n="9185c0ba">
            Om man skulle släppa det här fältet fritt skulle det innebära
            att det självfallet är intressant att trafikera
          </note>
          <note n="f927bdf0">
            Gotland-fastlandet under sommaren, men under vintern är det inte
            många som är intresserade av detta. Då är det viktigt att man
            inte kastar bort det statliga anslaget och låter andra plocka
            russinen ur kakan. Det är viktigt att man kan utforma en Gotlandstrafik
            där alla vet vad som gäller, där man har den säkerheten att man
            kan färdas till ön vilka tider som helst på året.
          </note>
          <note n="2e6c6c14">
            Anf. 148 TOM HEYMAN (m) replik
          </note>
          <note n="f38498ec">
            Fru talman! Våra kalla vintrar och dåliga säsonger är ju ett
            generellt problem. Runt omkring våra kuster har vi en mängd olika
            färjelinjer som klarar det här problemet på ett bra sätt alldeles
            själva utan någon statlig reglering.
          </note>
          <note n="fda85aba">
            Om vi tittar på trafiken från Göteborg varierar den från två
            avgångar till Danmark i januari upp till fjorton avgångar i juli.
            Det sker som sagt var utan någon statlig reglering av verksamheten.
          </note>
          <note n="cf6e868f">
            Jag tror faktiskt att detta kan fungera, och jag tror inte att
            man skall bortse från att operatörerna också skall ha ett ansvar
            för att behålla och driva sin trafik på rimliga sätt.
          </note>
          <note n="83b19fd7">
            Anf. 149 HÅKAN STRÖMBERG (s) replik
          </note>
          <note n="c9a98003">
            Fru talman! Men skillnaden är ju att i de andra områdena där
            man bedriver färjetrafik finns det också andra möjligheter, men
            från Gotland som är en ö mitt i Östersjön finns inga andra möjligheter
            att färdas till fastlandet än via båt och färja.
          </note>
          <note n="19221388">
            Anf. 150 KARIN STARRIN (c) replik
          </note>
          <note n="1c9e9037">
            Fru talman! Min fråga till Håkan Strömberg gällde det här med
            tydliga direktiv. När vi i Centerpartiet har varit i kontakt med
            olika rederier och företag har de sagt: Se nu till att det blir
            tydliga direktiv, att riktlinjerna blir så utformade att det går
            att lämna konkurrenskraftiga priser och att de anbud som lämnas
            blir jämförbara!
          </note>
          <note n="c6bbe522">
            Det är den kopplingen jag gör när jag tycker att vi i riksdagen
            i dag klart skulle kunna uttrycka vilka två fastlandshamnar som
            vi avser. Vi skulle kunna säga att vi avser Nynäshamn och Oskarshamn
            så att man vet att det är detta som man skall lämna in sina anbud
            på.
          </note>
          <note n="5118c3e2">
            Min fråga kvarstår. Jag tycker inte att riksdagen lämnar tydliga
            direktiv i dag. Jag vill medverka till att vi får en konkurrenskraftig
            upphandling och att det blir så tydligt och klart som möjligt.
          </note>
          <note n="307a3f2e">
            Anf. 151 HÅKAN STRÖMBERG (s) replik
          </note>
          <note n="eb653427">
            Fru talman! Jag tycker att direktiven är glasklara.
          </note>
          <note n="099ef267">
            Vi talar om att man kan räkna med 175 miljoner kronor i statligt
            stöd per år under den här avtalsperioden.
          </note>
          <note n="8bc16c23">
            Vi talar om att det skall förhandlas om två fastlandshamnar,
            och vi talar om att gotlänningarna själva skall vara med och ha
            synpunkter på vad trafiken skall omfatta.
          </note>
          <note n="40c4484f">
            Att vi sedan inte lägger fast lokaliseringsorterna beror på att
            vi sällan gör det här i riksdagen. Det är inte en riksdagsfråga.
          </note>
          <note n="856c3bac">
            Det är den myndighet som har att avgöra den frågan som fattar
            det avgörande beslutet. Vi ger ramarna, dvs. två fastlandshamnar,
            och sedan får man förhandla om vad som kan vara bäst.
          </note>
          <note n="59b86cd4">
            Anf. 152 KARIN STARRIN (c) replik
          </note>
          <note n="20df006d">
            Fru talman! Det är klart att vi här i kammaren sällan anger detaljerade
            riktlinjer, men det är inte heller ofta vi behandlar en så här
            stor och viktig fråga, som den som gäller Gotlandstrafiken. Det
            är därför som det här är så oerhört viktigt, utifrån den erfarenhet
            som vi nu har från de tio år som gått.
          </note>
          <note n="ffc61c1a">
            Det skulle tydligt förstärka riksdagens beslut om vi redan nu
            angav att Nynäshamn och Oskarshamn skall vara de två fastlandshamnarna.
            Då skulle man veta vad det är som gäller, vad man skall räkna
            på.
          </note>
          <note n="a4c01ab1">
            Därför tycker jag att man skall stödja vår reservation.
          </note>
          <note n="af09b45a">
            Anf. 153 HÅKAN STRÖMBERG (s) replik
          </note>
          <note n="c0155ea3">
            Fru talman! I det läget när man sätter sig ned och förhandlar
            vet man naturligtvis vilka anslutningshamnar på fastlandet som
            man skall diskutera. Men förhandlingarna har ännu inte börjat.
            När avtalet sedan skall skrivas kommer det att stå klart vilka
            hamnar det blir.
          </note>
          <note n="ea484a90">
            Anf. 154 KARL-ERIK PERSSON (v) replik
          </note>
          <note n="1bad788d">
            Fru talman! Jag vill ta upp bl.a. Sjöfartsverkets dubbla roller.
            I andra sammanhang brukar vi vara ganska kritiska till att statliga
            verk och myndigheter har dubbla roller i en sådan här situation.
            Men här har det tydligen ingen betydelse, och det är ett märkligt
            synsätt. Men det är väl så att man tar tillfället i akt när det
            gagnar en bäst, och det är det som gäller för tillfället.
          </note>
          <note n="d1992563">
            Håkan Strömberg sade att det skulle ske en snabb avveckling när
            avtalet var undertecknat. Jag vet inte hur jag skall kommentera
            det. Avtalet skrevs väl
          </note>
          <note n="9b3500dc">
            1971, och Håkan Strömberg sade att det skulle ske en snabb avveckling.
            Nu är det 1995.
          </note>
          <note n="efe90f12">
            Det har också talats om turismen och att Gotland är en pärla
            i Östersjön. Det håller jag med om. Jag tror också att turister
            från andra Östersjöländer skulle ha möjlighet att turista på Gotland.
            Men det kräver att
          </note>
          <note n="c9f839cc">
            Sverige aldrig skriver på Schengenavtalet, därför att då är det
            stopp.
          </note>
          <note n="16ec6349">
            Anf. 155 HÅKAN STRÖMBERG (s) replik
          </note>
          <note n="f55b2c8f">
            Fru talman! Jag har tydligen uttryckt mig otydligt.
          </note>
          <note n="11b3affa">
            Jag har inte sagt att Gotlandstillägget har funnits sedan 1971.
            Det var då man införde det statliga stödet för resor från Gotland.
            Tre år senare kom tur-ochretur-färjorna att omfattas av det statliga
            stödet. Det särskilda Gotlandstillägget tillkom betydligt senare.
          </note>
          <note n="5a6d4637">
            Jag kan inte minnas riktigt vilket år det var.
          </note>
          <note n="e58dc451">
            Anf. 156 Kommunikationsminister INES
          </note>
          <note n="ae06fe3f">
            UUSMANN (s)
          </note>
          <note n="cd8d8bc0">
            Fru talman! Vi har all anledning att tro att det är många som
            följer den här debatten och det beslut som riksdagen kommer att
            fatta. Det är nog inte bara gotlänningar utan också en stor mängd
            fastlänningar, som på olika sätt har beröring med ön och både
            dess invånare och dess näringsliv.
          </note>
          <note n="9c96bad5">
            Det är självfallet viktigt för näringslivet och för de fastboendes
            möjligheter att få sin försörjning på ön hur vi ordnar trafiken
            till ön. Men det är också viktigt för gotlänningarna att någon
            gång kunna ta sig till fastlandet. Inte bara för dem som sitter
            i riksdagen utan också för andra kan det vara en fördel att kunna
            komma hit för att uträtta ärenden och besöka släktingar osv.
          </note>
          <note n="7c78d6bb">
            Jag tror därför att detta beslut, som jag upplever att det finns
            en bred enighet kring, har stor betydelse för många människor.
          </note>
          <note n="8bbc51e2">
            Detta beslut började egentligen förberedas för ganska länge sedan,
            i realiteten så tidigt som i juni
          </note>
          <note n="e4376f68">
            1991, när den dåvarande socialdemokratiska regeringen gav Sjöfartsverket
            i uppdrag att genomföra en översyn av Gotlandstrafiken.
          </note>
          <note n="797f9d8a">
            Den rapport som kom från Sjöfartsverket 1992 innehöll förslag
            om att staten på lång sikt skulle garantera bastrafik till och
            från Gotland, men också att det skulle ges möjlighet till kompletterande
            trafik i konkurrens under högsäsong. Detta redovisades sedan i
            budgetpropositionen 1993 och fick till följd att den parlamentariska
            kommittén, som redovisade detta betänkande från början, kom att
            lägga fram de förslag som är basen till den nuvarande propositionen.
          </note>
          <note n="876ac154">
            En sak som jag tror är särskilt bra och betyder mycket för framtiden
            är att Gotland har varit mycket väl representerat i kommittén
            och i arbetet, och det har funnits goda möjligheter att ta hänsyn
            till de gotländska synpunkterna i hela beslutsprocessen.
          </note>
          <note n="3f150417">
            Fru talman! För oss i regeringen har det varit mycket viktigt
            att komma fram till ett förslag som är det bästa möjliga. Självfallet
            kan man säga att det på några punkter skulle ha kunnat vara annorlunda.
            Det är alltid så när många parter är inblandade. Men det här är
            grunden för en upphandling som skall starta om riksdagen fattar
            beslutet. Det är viktigt att komma ihåg att det här är principer,
            där själva upphandlingsförfarandet inte skall vara alltför upplåst
            av en massa detaljbeslut.
          </note>
          <note n="172742f1">
            Det har funnits ett antal ledbegrepp i hela detta arbete. Det
            har varit att grunden självfallet skall vara bra förbindelser
            för passagerare och näringsliv, två fastlandshamnar, miljön, säkerheten
            och slutligen att kostnadsramen skall ligga fast.
          </note>
          <note n="435b8200">
            Utifrån dessa ledord kan man säga att basen är att staten också
            i fortsättningen skall garantera en tillfredsställande person-
            och godstrafikförsörjning. Den skall anpassas efter både näringslivets
            och passagerarnas behov.
          </note>
          <note n="4c1a49f6">
            Om jag börjar med det första ledordet, kan jag konstatera att
            dagens trafik ganska väl tillfredsställer näringslivets behov
            av transporter. Men det har också inneburit att vissa avgångar
            sker på tider som inte är så särdeles bekväma för passagerarna.
            Det faktum att man nu kan ta större hänsyn till persontrafikens
            behov tror jag därför kommer att ha stor betydelse, inte minst
            för turistnäringen, som faktiskt också är en viktig näring.
          </note>
          <note n="7fa7c79e">
            Gotlandskommittén föreslår en separering av gods- och persontrafiken.
            Tom Heyman säger att han tror på att separera på sikt. Jag tycker
            i och för sig också att det är ett intressant förslag, inte minst
            med tanke på den tekniska utvecklingen, som gör att vi kommer
            att kunna se betydligt mer snabbgående färjor i framtiden.
          </note>
          <note n="aadcc2d1">
            Men samtidigt har vi sagt att det skall finnas en garanterad
            bastrafik, som skall vara stommen i trafiken mellan Gotland och
            fastlandet. Jag tycker då att man skall ta hänsyn till de sakerna
            i den kommande upphandlingen. Det får nämligen inte bli så att
            den konkurrerande trafiken leder till att bastrafiken orsakar
            ökade kostnader, så att ramen om 175 miljoner kronor, som också
            är ett mål, spräcks. Det var det första ledordet.
          </note>
          <note n="d291a246">
            Det andra ledordet handlar om två fastlandshamnar. Man kan fråga
            sig varför regeringen i dag inte vågar säga vilka fastlandshamnar
            det skall vara.
          </note>
          <note n="3b64d3c7">
            Många har uttryckt det här i kammaren. Karin Starrin säger att
            det nu är dags att uttala att det skall vara
          </note>
          <note n="f91a7a34">
            Nynäshamn och Oskarshamn.
          </note>
          <note n="0577b060">
            Jag vill säga samma sak i det här fallet - det vore fel av riksdagen
            att i dag säga att det skall vara dessa två fastlandshamnar. Det
            är också en fråga om att åstadkomma bästa möjliga upphandling.
            Låser man fast de här två hamnarna i dag har man också begränsat
            möjligheterna till en optimal upphandling. Två fastlandshamnar
            medför en möjlighet att minska andelen fastlandstrafik. Tom Heyman
            var inne på att det är ganska billigt med sjötransporter. Det
            är helt riktigt.
          </note>
          <note n="33d7b0e3">
            Samtidigt är det ett miljömål i sig att vi skall minska vägtrafiken.
          </note>
          <note n="1afa9300">
            Den tredje riktlinjen är kostnaden. Vi bedömer att det går att
            ha en tillfredsställande transportlösning till och från Gotland
            inom ramen 175 miljoner kronor.
          </note>
          <note n="53bb9ab8">
            Det finns också andra krav, inte minst statsfinansiella, som
            säger att vi inte skall öka den ramen i dag och att det inte finns
            några förutsättningar att göra det i framtiden heller. Det skulle
            i så fall innebära att man fick ta de pengarna från något annat
            anslag, Banverket, Vägverket eller liknande. Även där är behoven
            uppenbara.
          </note>
          <note n="d924d692">
            Den fjärde riktlinjen gäller sjösäkerheten. Sjösäkerhetsfrågorna
            står högt på dagordningen. Det är ett absolut krav att den nationella
            färjetrafiken, precis som den internationella skall ha högsta,
            möjliga säkerhet. Därför är det viktigt att man vid upphandlingen
            tar hänsyn till de absolut högsta sjösäkerhetskraven för den framtida
            Gotlandstrafiken.
          </note>
          <note n="a437a25f">
            Den femte riktlinjen handlar om miljön. Sjöfarten är på många
            sätt ett utmärkt transportmedel, även för miljön. Men vi skall
            komma ihåg att det finns uppenbara miljöproblem även med detta
            transportslag. Det handlar framför allt om utsläppen av svavel
            och kvävedioxider. Sjöfarten står faktiskt för en ganska stor
            andel av de här utsläppen. Eftersom sjöfarten totalt sett är en
            internationell näring, jobbar vi internationellt med både sjösäkerheten
            och miljöfrågorna. Vi kommer inte att avstå från att ställa krav
            på sjöfarten nationellt. Det handlar om krav på lågsvavligt fartygsbränsle
            på Gotlandstrafiken. Det här kravet finns redan i dag, och det
            skall självfallet fortsätta att drivas. Men det handlar också
            om att man bör ställa krav på katalytisk avgasrening på Gotlandsfärjorna.
          </note>
          <note n="228758fc">
            I upphandlingen kommer de här miljökraven, precis som sjösäkerhetskraven,
            att vara mycket, mycket högt ställda.
          </note>
          <note n="46ae7e01">
            Fru talman! Jag kan inte undvika att diskutera högstprisregleringen
            och Gotlandstillägget. Det här tillägget infördes 1976 när det
            gamla sjötillägget slopades. Det var då meningen att det skulle
            vara ett provisorium - ett provisorium som har hållit i 20 år.
          </note>
          <note n="fab6c33e">
            Det skulle ske genom frivillig samverkan och egentligen inte
            genom reglering. Många har kritiserat det här
          </note>
          <note n="08cd328b">
            Gotlandstillägget. Alla har sagt att det är orättvist. Det är
            svårt att kontrollera. Det går inte att göra en bedömning av om
            det verkligen gynnar Gotland.
          </note>
          <note n="41f607fa">
            Det är många som säger att det i verkligheten inte gynnar Gotland
            utan de åkeriföretag som har mest trafik på fastlandet. Andra
            säger återigen att Gotlandstillägget kanske inte är så bra men
            att de vill ha kvar det tills de hittar något bättre. Problemet
            är att det inte har funnits några chanser att hitta någonting
            som är bättre. De som vill ha kvar tillägget medger mycket ofta
            att det inte är bra. Jag tycker då att det är ett anständighetskrav
            att man i så fall föreslår något annat.
          </note>
          <note n="9422af7d">
            Man kan fråga varför man inte tar bort Gotlandstillägget på en
            gång, eftersom det vore lika så bra att göra det. Regeringen har
            nu valt att successivt ta bort detta med 0,2 procentenheter per
            år. Det handlar helt enkelt om att det skall ske under rimlig
            tid, eftersom det innebär ekonomiska förändringar.
          </note>
          <note n="c60c003e">
            Det skall då ske på rimliga villkor.
          </note>
          <note n="95a650ab">
            Det här innebär inte att all statlig subvention till
          </note>
          <note n="58502c86">
            Gotlandstrafiken försvinner. Staten kommer även fortsättningsvis
            att ge viss subvention till Gotlandstrafiken via transportstödet.
          </note>
          <note n="30e0563e">
            Det frågas om regeringen har någon plan B om det här inte blir
            bra. Nej, regeringen har ingen plan B.
          </note>
          <note n="7aa22fca">
            När det gäller förändringar av det här slaget är det nämligen
            helt rimligt att man skall följa upp en avveckling och utvärdera
            den. Vi måste ändå förutsätta att det här kommer att bli bra.
            Jag tror att det kommer att ge ett bra resultat. Då finns det
            ingen anledning att ha någon plan B i rockärmen.
          </note>
          <note n="7476b9bd">
            Fru talman! Jag är övertygad om att det här beslutet som riksdagen
            nu kommer att fatta kommer att ge goda förutsättningar för att
            vi skall få en bra färjetrafik till och från Gotland också fortsättningen.
            Det ger stor frihet vid upphandlingen, och det ger möjlighet att
            skapa ett trafiksystem som är miljövänligt, säkert och ger god
            trafikförsörjning. Vi behöver den här lagstiftningen som en speciallag
            för att förtydliga behovet av de garantier för Gotlands trafikförsörjning
            som finns. Man kan också se det som en komplettering till EU:s
            cabotageförordning. Det är en speciallag till den.
          </note>
          <note n="f5529221">
            Ajournering
          </note>
          <note n="dfa6ab71">
            Kammaren beslöt kl. 17.58 att ajournera förhandlingarna till
            kl. 19.00 för middagsuppehåll.
          </note>
          <note n="e332b60d">
            Återupptagna förhandlingar
          </note>
          <note n="3a4c99b9">
            Förhandlingarna återupptogs kl. 19.00.
          </note>
          <note n="dc6d69d1">
            14 § (forts.) Gotlandstrafiken (forts. TU7)
          </note>
          <note n="c19f7ac5">
            Anf. 157 TOM HEYMAN (m) replik
          </note>
          <note n="5df2e4c4">
            Fru talman! Kommunikationsministern tog upp frågan om separering
            av gods- och passagerartrafik. I
          </note>
          <note n="7c733242">
            det sammanhanget tycker jag att det kan vara värt att notera
            att det före monopollagstiftningens tid fanns en konventionell
            lastlinje till Gotland från Stockholm -
          </note>
          <note n="5f3e5023">
            den gick från Hammarbyhamnen. Det var en gammal, konventionell
            och liten båt, och genom att lagstiftningen kom hindrades rederiet
            att utveckla sin verksamhet. Man kunde inte förnya sitt tonnage;
            man hade bara koncession för att driva verksamheten med den befintliga
            båten, och när den tog slut fick trafiken läggas ned.
          </note>
          <note n="4e559e03">
            Hade en konventionell linje kunnat utvecklas och drivas hade
            det funnits ett alternativ. Nu försvann det, och som ett resultat
            av det hanteras farligt gods nu med s.k. avlysta turer: En jättefärja,
            som har ett nypris på ungefär 2 miljarder kronor, går iväg med
            full besättning och någon enstaka lastbil ombord i båten.
          </note>
          <note n="9131acda">
            Detta är ett exempel på hur felaktigt och kostnadsdrivande det
            här monopolavtalet har blivit för trafiken. Jag hoppas därför
            att man vid den framtida upphandlingen noga undersöker möjligheterna
            att också etablera konventionell linjetrafik som inte tar passagerare.
          </note>
          <note n="08d73d5c">
            Anf. 158 Kommunikationsminister INES
          </note>
          <note n="ae06fe3f">
            UUSMANN (s)
          </note>
          <note n="df0c7ed4">
            Fru talman! Som jag sade i mitt anförande är tanken att separera
            gods och passagerare inte ointressant, men hur det i så fall skall
            gå till bör då diskuteras i upphandlingsomgången.
          </note>
          <note n="7bf29f54">
            Anf. 159 KARIN STARRIN (c) replik
          </note>
          <note n="d4370bf7">
            Fru talman! Vi fick höra här av kommunikationsministern att det
            gäller att skapa förutsättningar för bästa möjliga upphandling
            och att det gäller att ge tydliga och klara riktlinjer. Då kan
            inte jag och Centerpartiet komma ifrån att det skulle vara mycket
            mer tydligt och klart att redan nu ange vilka två fastlandshamnar
            det är fråga om, så att de företag som räknar på det här kan jämföras
            på samma villkor.
          </note>
          <note n="44a76e9d">
            En annan aspekt som jag vill ställa en fråga till kommunikationsministern
            om är den klausul som gäller i det nuvarande avtalet om avveckling
            av det nuvarande avtalet och de valutaförluster som eventuellt
            kan uppstå. Hur kommer det att hanteras?
          </note>
          <note n="0166b1ee">
            Kommer det att påverka den kommande upphandlingen? Det är viktigt
            att vi lämnar tydliga besked om det nu. Vi har i olika föredragningar
            från Kommunikationsdepartementet fått höra att de skadestånden
            på något sätt måste vägas in när man prövar den nya upphandlingen.
            Jag är mycket, mycket angelägen att vi får ett klart besked av
            kommunikationsministern på den punkten.
          </note>
          <note n="b3b6b9a6">
            Anf. 160 Kommunikationsminister INES
          </note>
          <note n="ae06fe3f">
            UUSMANN (s)
          </note>
          <note n="5d44d5c2">
            Fru talman! Jag är väl medveten om att Karin
          </note>
          <note n="609203b8">
            Starrin och Centerpartiet tycker att riksdagen i dag borde ta
            ställning till de två hamnarna. Nu är helhetsbedömningen den att
            det här blir en fråga för upphandlingen - och det är uppenbarligen
            också det som majoriteten i riksdagen har för avsikt att stödja.
            Jag ser fördelar med det - det måste jag säga. Det innebär att
            det blir större möjlighet för upphandlarna att diskutera bl.a.
            sådana saker som vi diskuterade i förra replikskiftet, separering
            av gods och passagerare.
          </note>
          <note n="524a6be2">
            När det gäller skadeståndsfrågorna och eventuell kompensation
            för valutaförlusterna pågår det en analys av det nuvarande kontraktet
            på departementet, och jag kan inte säga någonting mer om det nu.
            Men en sak är säker: Det kommer inte att påverka upphandlingen
            - det beskedet kan jag ge i dag.
          </note>
          <note n="ccfffb05">
            Anf. 161 ELISA ABASCAL REYES (mp)
          </note>
          <note n="99e60236">
            replik
          </note>
          <note n="bc372a26">
            Fru talman! När det gäller nationella miljökrav är jag väldigt
            glad att kommunikationsministern kommer att driva de krav som
            bl.a. Miljöpartiet har förordat, inte minst i den sjöfartsmotion
            som vi lämnade in under allmänna motionstiden. Där pratar vi just
            om katalytisk avgasrening och lågsvavliga bränslen.
          </note>
          <note n="45acb3c2">
            Kommunikationsministern påpekade att man skulle lämna ett vettigare
            alternativ om man var emot
          </note>
          <note n="b6648af5">
            Gotlandstillägget. Det var ungefär så som vi uttryckte det. Jag
            sade i mitt anförande att man borde hitta någonting bättre innan
            man tar bort det helt. Då har vi alltså samma åsikt - det är bara
            det att vår slutsats blir annorlunda.
          </note>
          <note n="df27196c">
            Jag vet inte om det är min eller Miljöpartiets skyldighet att
            konstruera en modell och lägga fram ett förslag, men det var ju
            bra att veta att vi har initiativrätt på det området.
          </note>
          <note n="404f74dc">
            Jag kunde inte undgå att notera att jag inte fick något svar
            av kommunikationsministern angående valutaförlusterna. Jag har
            ändå delvis fått svar. Det innebär att kommunikationsministern
            inte tänker beröra dem - hon tiger som en mussla i det sammanhanget.
            Det är också ett svar.
          </note>
          <note n="504fb98d">
            Anf. 162 Kommunikationsminister INES
          </note>
          <note n="ae06fe3f">
            UUSMANN (s)
          </note>
          <note n="8202a917">
            Fru talman! När det gäller Gotlandstillägget kanske jag skall
            klargöra min uppfattning. Jag tycker att så många år har gått
            och det har inte kommit fram något förslag om att man skulle göra
            ett mer rättvist tillägg eller ett tillägg som skulle gynna åkerinäringen
            eller transportköparna på Gotland. Det tycker jag tyder på att
            tanken med Gotlandstillägget kanske inte har varit så bärande
            som man kanske trodde. Från början sade man ju att det skulle
            vara ett provisorium.
          </note>
          <note n="d3ace39a">
            Jag tror att det är bra att riksdagen vågar ta ställning för
            att avveckla det stödet. Jag tror att det blir bättre och schystare
            konkurrens på det sättet.
          </note>
          <note n="674ee51b">
            Anf. 163 ELISA ABASCAL REYES (mp)
          </note>
          <note n="99e60236">
            replik
          </note>
          <note n="65734c69">
            Fru talman! Jag noterar om igen att kommunikationsministern inte
            kommenterar mina påpekanden om valutaförluster.
          </note>
          <note n="b4329583">
            Om man nu skall spekulera i varför man inte har kommit på någonting
            när det gäller Gotlandstillägget kan man lika gärna spekulera
            över varför ett permanent stöd har funnits kvar i 20 år. Någon
            funktion måste det ju ha fyllt - inte sant?
          </note>
          <note n="9ee6e9e1">
            Anf. 164 Kommunikationsminister INES
          </note>
          <note n="ae06fe3f">
            UUSMANN (s)
          </note>
          <note n="c0e2e396">
            Fru talman! Visst kan man spekulera över varför det har funnits
            kvar så länge - det skulle jag kunna ägna mig länge åt. Men det
            är ju bra att riksdagen nu äntligen kommer till skott och vågar
            ta det här ansvaret.
          </note>
          <note n="8541fefb">
            Valutaförlusterna kommenterade jag i repliken till fru Starrin.
            Jag sade att vi på departementet just nu håller på med en analys,
            och under det pågående arbetet kan jag inte gå in och ytterligare
            ta ställning i den frågan.
          </note>
          <note n="f5f516c5">
            Anf. 165 AGNE HANSSON (c)
          </note>
          <note n="a3bdf4fe">
            Fru talman! Goda kommunikationer är en förutsättning för en positiv
            utveckling på Gotland. Med de speciella förhållanden som gäller
            för Gotland som ö och med dess näringslivsstruktur är det en självklarhet
            att kommunikationerna är viktiga. Det är viktigt att näringslivet
            på Gotland - småföretagen, servicenäringen, jordbruket och övrig
            verksamhet - har samma möjligheter att bedriva verksamhet och
            att utvecklas som man har i övriga delar av landet.
          </note>
          <note n="ea9bc8f4">
            Det är också viktigt att gotlänningar kan resa till och från
            fastlandet till samma kostnad som vi fastlänningar har för resor
            på likvärdiga avstånd på fastlandet. Därför är beslutet om Gotlandstrafiken
            både en viktig regionalpolitisk fråga och en jämställdhetsfråga,
            inte minst för gotlänningarna. Detta har tagits upp tidigare i
            den här debatten.
          </note>
          <note n="9f1e799c">
            I betänkandet betonas det på flera ställen att staten även fortsättningsvis
            skall garantera en tillfredsställande person- och godstrafikförsörjning
            mellan fastlandet och Gotland. Detta kan icke nog understrykas.
          </note>
          <note n="90361494">
            Just Gotlands möjligheter att utvecklas jämbördigt med övriga
            landet har varit ett motiv för att staten skulle påta sig det
            här ansvaret. Staten har det ansvaret sedan 1971. En bra färjetrafik
            är i det avseendet av avgörande betydelse för statens möjligheter
            att uppfylla detta åtagande.
          </note>
          <note n="ea1c6237">
            Jag tycker inte att majoritetens förslag till fullo lever upp
            till de krav som ställs när det gäller att forma riktlinjerna
            för hur en sådan här upphandling skall gå till. Alltför många
            frågor lämnas öppna. Det i sin tur ger utrymme för osäkerhet och
            instabilitet. Just osäkerhet och instabilitet är livsfarliga för
            allt vad utveckling heter. Företag och andra som är beredda att
            arbeta vidare, utveckla och investera samt satsa på
          </note>
          <note n="dff3089f">
            Gotland måste veta vilka villkoren är och vad som för framtiden
            gäller från trafik- och transportsynpunkt.
          </note>
          <note n="442a2e48">
            För att detta skall kunna uppfyllas bör riksdagsbeslutet i dag
            också omfatta uppgifter om vilka hamnar som trafiken skall gå
            på, hur det i framtiden blir med
          </note>
          <note n="935d49c5">
            Gotlandstillägget, hur vägprincipen skall tillämpas och vilken
            flexibilitet som behöver finnas för att man skall kunna möta dels
            topparna i trafiken sommartid, dels den nya utveckling som pågår
            i öst, runt Gotland och Östersjön.
          </note>
          <note n="f99b58a2">
            Jag har funderat över det egentliga motivet för regeringen att
            inte ange vilka hamnar som skall trafikeras. Vi fick höra av kommunikationsministern
            att det gäller att ekonomiskt osv. finna den bästa upphandlingen
            i den här situationen. Jag är dock inte säker på att det bara
            är det som är motivet.
          </note>
          <note n="140bc713">
            Är det kanske så att regeringen helt plötsligt, om kostnaderna
            överskrids, kan ta bort trafiken från någon av de här hamnarna
            och hitta på andra destinationer? Det här är en mycket viktig
            fråga för stabiliteten i trafiken i framtiden. Vi har sedan länge
            en tradition när det gäller trafikföringen på Oskarshamn och Nynäshamn,
            vilken har visat sig vara effektiv. Detta ger en klar hänvisning
            om en rationell trafikförsörjning i nord-sydlig riktning på fastlandet,
            något som gynnar inte minst Gotlandsintressena. Jag tycker att
            det är naturligt att riksdagen här och nu slår fast att det här
            skall behållas även i framtiden.
          </note>
          <note n="0733f138">
            Om någon mot förmodan skulle vilja vara mindre generös mot Gotland
            och genom det trafikpolitiska beslutet här minska förutsättningarna
            för utveckling på Gotland står inte utvecklingen runt Gotland,
            i Baltikum och i övriga länder runt Östersjön, stilla. Detta berörde
            Håkan Strömberg tidigare. Tvärtom händer det mycket i nämnda område
            som kommer att främja tillväxtmöjligheterna också på Gotland.
            Men det förutsätter att tillräcklig hänsyn tas till det vid utformningen
            av Gotlands färjetrafik.
          </note>
          <note n="7e3dc2f9">
            Mot bakgrund härav - men också av det skälet att trafiken, särskilt
            sommartid - har mycket stora toppar är det angeläget att inte
            utesluta flexibla lösningar som fångar upp det här. En sådan åtgärd
            vore att inte slå igen några dörrar för möjligheterna till s.k.
            viatrafik med Gotland.
          </note>
          <note n="e51d7ffb">
            I motioner har jag under många år vid flera tillfällen fört fram
            möjligheten att öppna sommartrafik mellan Gotland och Västervik
            men även mellan Öland och Gotland. Det finns en lokal socialdemokratisk
            motion från Kalmar län där man tar upp sådana frågor som tas upp
            i samband med betänkandet.
          </note>
          <note n="dd26fd08">
            Vidare finns det en bred lokal opinion för sommartrafik mellan
            Västervik och Gotland och mellan
          </note>
          <note n="028e4945">
            Öland och Gotland. En rad starka skäl talar för en sådan sommartrafik.
            Jag utgår från att de är väl kända.
          </note>
          <note n="c9bbd972">
            Av tidsskäl skall jag emellertid inte upprepa dem. Det innebär
            inte att de inte skulle vara lika aktuella i dag som de tidigare
            varit. Detta har också uppmärksammats i utskottet av centerpartisten
            Karin Starrin. Resultatet därav är en reservation - ett reservationsförslag
            som jag tycker också borde bli riksdagens beslut här och nu. Om
            det blir riksdagens beslut skulle det innebära en viktig komplettering
            och en styrka för
          </note>
          <note n="c5d69562">
            Gotlandstrafiken när trafikföretag finner ökade möjligheter att
            utveckla Gotlandstrafiken.
          </note>
          <note n="1a42b6b5">
            Fru talman! Jag yrkar bifall till reservation 5 om trafikuppläggning
            m.m.
          </note>
          <note n="606b91b9">
            Så några ord om högprisregleringen och Gotlandstillägget. Här
            föreslås en successiv avveckling.
          </note>
          <note n="eb4a7105">
            Centern har ställt sig bakom det förslaget, och det kan också
            jag göra. Det oroar naturligtvis gotlänningarna, och inte minst
            näringslivet på Gotland, om de inte får veta mer än att det skall
            ske en avveckling. Jag tror inte att Gotlandstillägget går att
            avveckla utan vidare, om man inte pekar på någon väg att hitta
            något annat i dess ställe.
          </note>
          <note n="47b4466e">
            I centermotionen pekar vi på just möjligheten att omsätta fraktstödet
            inom Norrlandstrafiken till gotländska förhållanden. Det är en
            viktig markering för att säkerställa jämställdhetsaspekten och
            stabiliteten i trafikförhållandena och för att Gotlands näringsliv
            skall kunna fungera på villkor som är likvärdiga med villkoren
            för övriga landet. Skulle ett borttagande av
          </note>
          <note n="37f9d317">
            Gotlandstillägget få konkurrensnackdelar för Gotland måste åtgärder
            omedelbart vidtagas för att eliminera nämnda nackdelar.
          </note>
          <note n="a6f729c0">
            En annan viktig jämställdhetsfråga för Gotlands del är hur staten
            ser på färjetrafiken i förhållande till vägtrafiken på fastlandet.
            Det skall inte behöva kosta en permanentboende gotlänning mera
            att åka färja än det kostar att färdas motsvarande sträcka på
            väg med bil. Den s.k. vägprincipen tas upp i centermotionen
          </note>
          <note n="ae191cde">
            1995/96:T21. Där föreslås också att färjelinjerna anknyts till
            vägprincipen genom att de klassificeras som riksvägar. Det ger
            ytterligare stabilitet åt trafikföringen och tyngd åt jämställdhetsaspekten.
          </note>
          <note n="bc1ccaca">
            Med det anförda, fru talman, ber jag att få instämma i vad Karin
            Starrin sade i sitt anförande samt i hennes yrkanden om bifall
            till reservationerna 4 och
          </note>
          <note n="04017175">
            12. Dessutom yrkar jag bifall till reservation 5. Beträffande
            övriga moment yrkar jag bifall till utskottets hemställan i betänkandet.
          </note>
          <note n="2c61b6cf">
            Anf. 166 Kommunikationsminister INES
          </note>
          <note n="ae06fe3f">
            UUSMANN (s)
          </note>
          <note n="06486ae2">
            Fru talman! Ett par kommentarer till detta med hamnar. Att riksdagen
            i dag avstår från att fatta beslut om vilka dessa två hamnar skall
            vara, och det handlar om två - det lät på Agne Hansson som att
            man skulle kunna gå ifrån det, men det är inte möjligt - innebär
            inte att vare sig Nynäshamn eller Oskarshamn är utesluten. Om
            det skulle ge det bästa avtalet, och det finns mycket som talar
            för det, bli de kvar. Men finessen är att det ger en frihet att
            diskutera detta i anbudsförfarandet.
          </note>
          <note n="874889c1">
            Precis som jag uppfattade att Agne Hansson var är jag positiv
            till den s.k. viatrafiken - det har jag skrivit också i propositionen
            - inte minst med tanke på utvecklingen i våra östra grannländer
            men också med tanke på den tekniska utveckling som vi kan se på
            sjöfartsområdet.
          </note>
          <note n="8badd825">
            Om effekterna av avvecklingen av högstpristillägget skulle bli
            negativa, vilket jag inte tror, är vi beredda att återkomma till
            riksdagen i denna fråga efter en utvärdering. Nu tror jag inte
            - det är min övertygelse
          </note>
          <note n="c6ac0bb2">
            - att så blir fallet.
          </note>
          <note n="fe277f1b">
            Anf. 167 AGNE HANSSON (c) replik
          </note>
          <note n="7d63ed68">
            Fru talman! Jag har fortfarande väldigt svårt att förstå finessen
            med att inte tala klarspråk när gäller vilka hamnar det skall
            vara. Det måste ändå vara en förutsättning för att nå ett bra
            och effektivt upphandlingsresultat. Jag förstår inte hur regeringen
            i en sådan här situation kan bolla med olika hamnalternativ. Vi
            vet att det redan finns kapital nedlagt på de aktuella platserna.
            Vi vet att effektiv trafik pågår där. Jag har väldigt svårt att
            förstå hur man skall lyckas att upphandla och få det effektivare
            i andra hamnar.
          </note>
          <note n="68427d21">
            Jag tolkar kommunikationsministern välvilligt när jag, underförstått,
            förstår att hon är inne på dessa två alternativ. Det är nämligen
            inte oviktigt att man har ett hamnfäste mot söder och ett mot
            norr för att få rationalitet i trafikföringen också på fastlandet.
          </note>
          <note n="9b89c0ba">
            När det gäller viatrafiken har jag noterat den positiva inställningen.
            Jag hoppas att det skall gå att utveckla den. Låt mig påminna:
            Glöm inte Västervik och Öland i sammanhanget. De tillhör det koncept
            som skulle kunna stärka detta trafikalternativ.
          </note>
          <note n="6a934b18">
            Slutligen noterar jag välvilligheten från kommunikationsministern
            att återkomma om det skulle gå snett med avvecklingen av Gotlandstillägget.
            Vi har noterat det i vår motion. Vi har också anvisat en väg som
            skulle stärka jämställdheten. Jag hoppas att det skall vara möjligt
            att lösa det så.
          </note>
          <note n="ba92145a">
            Anf. 168 LILIAN VIRGIN (s)
          </note>
          <note n="5af76226">
            Fru talman! Det är roligt att kunna konstatera att det finns
            så stora kunskaper här i riksdagen och att det sagts så många
            positiva saker om Gotland.
          </note>
          <note n="236144e3">
            Gotlandstrafiken är den enskilt viktigaste frågan för oss på
            Gotland. Trafikutskottet har i sitt betänkande angett att staten,
            i likhet med vad regeringen föreslagit, även fortsättningsvis
            bör ha ansvar för att det finns en tillfredsställande trafikförsörjning
            med färja till och från Gotland. Utskottet bedömer att de av regeringen
            föreslagna riktlinjerna är väl ägnade att främja en tillfredsställande
            utveckling av Gotlandstrafiken. Utskottet förutsätter att regeringen
            för riksdagen kommer att redovisa resultatet av trafikupphandlingen.
          </note>
          <note n="fee25c64">
            Regeringen föreslår i propositionen att utgångspunkten skall
            vara en av staten garanterad bastrafik på två fastlandshamnar.
            Vi har i vår motion fört fram att bastrafiken skall ske mellan
            hamnarna Visby-
          </note>
          <note n="b5bc1cd5">
            Nynäshamn och Visby-Oskarshamn. Skälet till det är att det efter
            långvarig utveckling visat sig att dessa förbindelser är de som
            bäst svarar mot näringslivets och befolkningens samlade behov.
          </note>
          <note n="d259c827">
            Vi har också motionerat om att färjelinjerna skall klassificeras
            som riksvägar och ges vägnummer. Våra färjelinjer kan jämföras
            med de järnvägar och vägar som finns i övriga landet. Eftersom
            vi ser färjetrafiken som våra vägar, är det också naturligt att
            vi ser Vägverket som huvudman för trafiken. Staten har genom
          </note>
          <note n="d1e1ca99">
            Vägverket ansvaret för övriga vägar och färjor, och vi anser
            att vår väg till Gotland genom färjetrafiken skall ses på samma
            sätt. Som en följd av detta kan det också vara lämpligt att staten
            äger färjorna. Vi har återigen i tidningarna blivit uppmärksammade
            på att staten kan förlora kapital vid övergång till ny trafikoperatör.
          </note>
          <note n="eaac83dc">
            Vi har även framhållit att Gotlandstillägget inte kan avvecklas
            utan kompenserande åtgärder. En avveckling skulle få mycket svåra
            konsekvenser för det gotländska näringslivet. Redan små kostnadsökningar
            för godstransporterna kan för vissa viktiga produktionsgrenar
            på Gotland innebära att konkurressituationen blir ohållbar. Här
            säger utskottet att regeringen anser att staten även fortsättningsvis
            bör ha ett ansvar för att godstrafiken till och från Gotland erbjuds
            tillfredsställande villkor och utvecklingsmöjligheter och att
            denna godstrafik även fortsättningsvis kommer att subventioneras
            via transportstödet. Utskottet konstaterar att regeringen har
            uppmärksammat problemen med fraktkostnaderna. Staten har möjlighet
            att omgående motverka uppkomsten av eventuella problem.
          </note>
          <note n="3e640153">
            Detta tar vi som ett löfte.
          </note>
          <note n="7b08b089">
            Med anledning av det vi tar upp i vår motion om att vägprincipen
            skall gälla och vårt förslag om att ett kapacitetsanpassat vägpris
            kan vara en modell för att genomföra detta, anför utskottet att
            utskottet förutsätter att taxorna också fortsättningsvis kommer
            att vara skäliga och rimliga men vill inte ange ytterligare riktlinjer
            för taxesättningen.
          </note>
          <note n="b8268229">
            Fru talman! Vi har fått vår motion avstyrkt, men vi upplever
            ändå att trafikutskottet väl satt sig in i problemen bl.a. genom
            besök på Gotland och vid samtal med företrädare för samhälle och
            näringsliv.
          </note>
          <note n="8b661f4a">
            Utskottet har också konstaterat att färjetrafiken har en avgörande
            betydelse för Gotlands utvecklingsmöjligheter och att det gäller
            såväl näringslivet som befolkningen.
          </note>
          <note n="f37f71eb">
            Det vi behandlar i detta ärende är riktlinjer för upphandling
            av Gotlandstrafiken. Regeringens förslag till riktlinjer är allmänt
            formulerade. Enligt utskottet avser regeringen att, efter det
            att ett preliminärt trafikavtal tecknats enligt angivna riktlinjer,
            återkomma till riksdagen. Utskottet har understrukit att så bör
            ske och förutsätter att regeringen därvid även redovisar sin bedömning
            av konsekvenserna när det gäller kostnader, priser, trafik m.m.
            av upphandlingen.
          </note>
          <note n="02aad58c">
            Det kan kanske tyckas att vi skall vara nöjda med denna behandling.
            I och för sig upplever vi att det i förslaget till riktlinjer
            finns en vilja att få en tillfredsställande utveckling av Gotlandstrafiken.
            Vi anser också att inget i vår motion står i motsats till den
            av regeringen och utskottet uttalade viljan till en långsiktig
            lösning.
          </note>
          <note n="11aeb549">
            Fru talman! Vi står naturligtvis bakom vår motion men för tids
            vinnande yrkar jag bifall till vår motion
          </note>
          <note n="0abd275c">
            1995/96:T12 i hemställans mom. 6 och 8.
          </note>
          <note n="d86bc444">
            Anf. 169 INGIBJÖRG
          </note>
          <note n="cc2cd4a9">
            SIGURDSDÓTTIR (s)
          </note>
          <note n="cb93e512">
            Fru talman! Hela Gotland skall leva! Tänk om alla i länsbänkarna
            skulle gå upp i talarstolen när ett hemläns ärende kommer upp
            på dagordningen. Det skulle kunna bli en lång debatt i alla fall
            när det gäller vissa län. Jag är ganska säker på att det inte
            skulle uppskattas av kammaren.
          </note>
          <note n="f5c9d067">
            Fru talman! Gotlandsbänken består av två ledamöter, och vi tar
            oss friheten att gå upp båda två i detta för oss så viktiga ärende.
          </note>
          <note n="f15193c2">
            Gotland är inte bara en paradisö på sommaren även om det är just
            den tiden som de flesta kommer till oss och kan njuta av sol och
            bad och kulturell miljö.
          </note>
          <note n="be7fc4c8">
            Hansestaden Visby har för övrigt genom sina unika kulturvärden
            blivet antagen av UNESCO som en del av världsarvet. Detta att
            vi har kommit med på världsarvslistan tillsammans med ca 400 kultur-
            och naturmiljöer i världen är vi naturligtvis omåttligt stolta
            över.
          </note>
          <note n="887bb36d">
            Vi vill dela med oss och ser gärna att fler inte bara besöker
            oss utan kanske stannar förhoppningsvis som ett företag eller
            blivande företag. Arbetskraft finns.
          </note>
          <note n="635bde61">
            Det är egentligen bara ett krux: vi har en massa vatten mellan
            Gotland och fastlandet. Förutsättningarna för att vi skall kunna
            nå varann är att det finns bra färjeförbindelser, och det har
            vi väl haft och kommer väl att ha i fortsättningen också, men
            inget är så bra att det inte kan förbättras.
          </note>
          <note n="da29c43b">
            Färjetrafiken är för oss vad järnväg och väg är för fastlandet.
            Det är vår livsnerv med omvärlden kan man säga utan att överdriva.
          </note>
          <note n="979a190b">
            Förutsättningen för att hela Gotland skall leva är färjetrafiken,
            det är ohjälpligt. Fungerar inte trafiken eller riskerar den att
            drabbas av märkbara förändringar i form av höjda taxor för både
            gods och persontrafik kan det slå hårt mot företagandet på Gotland.
          </note>
          <note n="3443e0ed">
            Fru talman! Det var frestande att yrka på ett statligt ägt tonnage
            i vår motion, men vi valde att i det rådande statsfinansiella
            läget inte göra det.
          </note>
          <note n="1f5dfc33">
            Att staten står för trafikens grundläggande infrastruktur på
            fastlandet anses som ganska naturligt och borde vara det också
            vad gäller trafiken mellan
          </note>
          <note n="51788b4d">
            Gotland och fastlandet.
          </note>
          <note n="12f631a0">
            Men vi valde som sagt i nuläget att nöja oss med yrkandet att
            färjelinjerna klassificeras som riksväg och ges vederbörliga vägnummer.
          </note>
          <note n="524dc260">
            Min förhoppning är att staten inom en inte alltför avlägsen framtid
            kan bli ägare av tonnaget på samma sätt som staten är ägare av
            de stora vägarna, men att driften med fördel kan upphandlas i
            konkurrens.
          </note>
          <note n="717a9d7d">
            Avvecklingen av högstprisregleringen och Gotlandstillägget är
            något som vi känner en stor oro inför.
          </note>
          <note n="592e8cb7">
            Vilka konsekvenser kan det få för det gotländska näringslivet?
            Alla är på det klara med att Gotlandstillägget behövs för att
            neutralisera fraktkostnaderna. Det hindrar inte att alla samtidigt
            anser att systemet inte är bra och då väljer man att avskaffa
            det utan att hitta någon annan lösning.
          </note>
          <note n="46dcd345">
            Detta Gotlandstillägg är inte någon kostnad för stadsbudgeten,
            det är vad man brukar kalla kostnadsneutralt eftersom det tas
            ut via fraktföretagen i hela landet.
          </note>
          <note n="ef1edb27">
            I betänkandet lovar man att följa upp avvecklingen och att årligen
            rapportera effekterna av densamma.
          </note>
          <note n="2c8997de">
            Om effekterna blir negativa för näringslivet på Gotland är regeringen
            beredd att återkomma i frågan, och det gör att jag känner mig
            lugnad.
          </note>
          <note n="cf13aa8a">
            Fru talman! Avslutningsvis vill jag bara instämma i Lilian Virgins
            yrkanden.
          </note>
          <note n="961430c4">
            Anf. 170 CHATRINE PÅLSSON (kds)
          </note>
          <note n="dbd742b4">
            Fru talman! Föregående talare sade att hela Gotland skall leva.
            Jag väljer att inleda med att säga att
          </note>
          <note n="d2ea0dfd">
            Hela Sverige skall leva. Det är ett uttryck som vi har använt
            och använder många gånger. Det är bra. Men det kräver också vissa
            åtgärder.
          </note>
          <note n="da91d912">
            Gotland är en fantastisk ö som har många helt unika rikedomar.
            Men jag är inte säker på att vi fastlänningar alltid har förstått
            att ta vara på dem. Det är snarare vanligare att vi åker utanför
            vårt lands gränser, kanske söderöver, för att besöka öar som har
            en speciell kultur.
          </note>
          <note n="8f4ef259">
            För att Gotland skall kunna leva är det nödvändigt med bra kommunikationer.
            Det är nödvändigt att människor som bor på Gotland kan ta sig
            till övriga landet med någorlunda regelbundenhet.
          </note>
          <note n="3e0a0833">
            Det har sedan länge rått en misstro mellan fastlänningar och
            gotlänningar när det gäller kommunikationer. Misstänkliggöranden
            är aldrig positiva.
          </note>
          <note n="95223aab">
            Fru talman! Vi kristdemokrater är inte med i trafikutskottet.
            Men det var vi som under den förra mandatperioden initierade den
            utredning som sedan kallades Gotlandsutredningen. Det är en glädje
            för mig att kunna säga att det är många av de andemeningar som
            fanns med där som ligger till grund för betänkandet.
          </note>
          <note n="20050ed1">
            Kommittén arbetade för ett långsiktigt och hållbart system för
            färjetrafiken. Man vägde olika aspekter när det gäller såväl näringsliv
            som passagerare och turism. Man föreslog sedan tvåhamnsalternativet.
            Det tycker jag är ett mycket bra alternativ.
          </note>
          <note n="c9d9a7ff">
            Det är också roligt att se att många av de tankegångar som Lars
            Svensk hade finns kvar från kommittéarbetet - Lars Svensk är kristdemokrat,
            och han ledde denna kommitté.
          </note>
          <note n="e8cc9242">
            Det är bra att man skiljer på gods och passagerartrafik, Det
            är också bra att det läggs fast att trafiken måste vara statligt
            subventionerad.
          </note>
          <note n="cec128d8">
            När det gäller Sjöfartsverket, som tidigare har gjort en utredning,
            har man bara sett till ekonomiska aspekter. Det var då som man
            förespråkade en hamn.
          </note>
          <note n="f8119ac9">
            Men, som sagt, detta har inte heller regeringen köpt.
          </note>
          <note n="812f2cf5">
            Betänkandet är bra. Grundkonceptet i det här förslaget är ju
            att tillgodose näringslivets behov av transporter, en fungerande
            bastrafik och även en utveckling av turismen som är så oerhört
            viktig. Detta möjliggör då en konkurrens inom persontrafiken med
            exempelvis snabbfärjor. Det är ett lyft för hela Gotland, och
            det är säkert ett lyft för en del hamnar också på fastlandet.
          </note>
          <note n="d7134cfc">
            Fru talman! Jag vill avsluta med att yrka bifall till reservation
            4.
          </note>
          <note n="0e6d76ea">
            Överläggningen var härmed avslutad.
          </note>
          <note n="c65c40c9">
            (Beslut skulle fattas den 14 december.)
          </note>
          <note n="c0823876">
            15 § Finansiering av tilläggsavgift för mjölkkvoter, m.m.
          </note>
          <note n="f7f37fd6">
            Föredrogs
          </note>
          <note n="1ec11cb8">
            Jordbruksutskottets betänkande 1995/96:JoU7
          </note>
          <note n="18f7b5a8">
            Finansiering av tilläggsavgift för mjölkkvoter, m.m.
          </note>
          <note n="29db7e56">
            (prop. 1995/96:76)
          </note>
          <note n="d4d46e08">
            Anf. 171 INGVAR ERIKSSON (m)
          </note>
          <note n="ec2ad1c1">
            Fru talman! I jordbruksutskottets betänkande nr 7
          </note>
          <note n="38dd1955">
            behandlas regeringens proposition Finansiering av tilläggsavgift
            för mjölkkvoter. I betänkandet föreslås att regeringen ges bemyndigande
            att utarbeta ett förslag till svenskt EG-stödprogram för skogliga
            åtgärder inom jordbruket. Programmet, som avses läggas upp inom
            ramen för rådets förordning av den 30 juni 1992, gäller en gemenskapsordning
            för stöd till skogsbruksåtgärder inom jordbruket.
          </note>
          <note n="424e40f4">
            Fru talman! När det gäller förslaget om tilläggsavgift för mjölkkvoter
            och finansieringen av detta menar vi moderater att staten självklart
            har ett ansvar att medverka.
          </note>
          <note n="2167b229">
            Vi ställer upp bakom regeringens förslag. Men vi anser att staten
            har ett stort ansvar för att insatser görs, enär mjölkproducenterna
            inte i tid erhöll besked om tilldelad mjölkkvot. De har därför
            ej heller kunnat ta ansvar för den eventuella överproduktion som
            hade kunnat bli en följd.
          </note>
          <note n="2eb5b9f4">
            Vi ställer alltså upp bakom regeringens förslag men anser dock
            att det är principiellt felaktigt att finansiera det hela med
            outnyttjade redan anslagna medel för miljöinsatser. Detta måste
            vara en engångsföreteelse, vilket vi också säger i utskottets
            betänkande.
          </note>
          <note n="4f998bc3">
            Sverige har inom EU erhållit en mjölkkvot om 3,3
          </note>
          <note n="87a123cf">
            miljoner kilo per år. Om denna kvot överskrids, skall de producenter
            som bidragit till detta betala en tilläggsavgift, ofta kallad
            straffavgift eller superavgift, som den också har kallats. De
            skall alltså betala för den mjölkmängd med vilken kvoten överskridits.
          </note>
          <note n="3162b953">
            Avgiften skulle uppgå till 115 % av riktpriset på mjölken. Normalt
            borde det ligga på näringens ansvar att försöka styra produktionen
            inom givna ramar, så att någon kostnad i form av tilläggsavgift
            inte skulle uppkomma. Det är alltså fråga om en kolossalt dryg
            avgift, vilket har lett till vissa effekter i mjölkproduktionen
            som jag snart skall komma fram till.
          </note>
          <note n="c9afc706">
            Fru talman! Genom den långa raden av missgrepp från den socialdemokratiska
            regeringens sida har inte näringen givits möjlighet att ta det
            ansvar som jag nämnde. Regeringen har skött frågan om mjölkkvoterna
            så katastrofalt illa att rättsprocesser nu är ett faktum. De domslut
            som redan blivit följden indikerar ytterligare problem. Det är
            alldeles uppenbart troligt att kopplingen mellan kvoter och miljögodkännande
            inte heller håller vid en prövning i EG-domstolen.
          </note>
          <note n="644990e5">
            Därmed inte sagt att man inte kan ställa svenska miljökrav inför
            en fortsatt produktion. Det är högst troligt att rätten att sälja
            tilldelad kvot skulle beviljas efter prövning i EG-domstolen,
            om producenten valt att sluta producera i stället för att nyinvestera.
          </note>
          <note n="4dff8abd">
            Redan innan valet 1994 lade den borgerliga regeringen fram ett
            förslag till hur mjölkkvoterna skulle fördelas samt ett förslag
            om fri handel med mjölkkvoter. Om detta förslag hade antagits
            av riksdagen, hade mjölkprocenterna redan i början av 1995 vetat
            vilka produktionsförutsättningar de haft att rätta sig efter.
          </note>
          <note n="6c92f2b3">
            Dessutom hade de haft bättre möjligheter att omsätta kvoter.
          </note>
          <note n="7869d922">
            Den nya socialdemokratiska regeringen rev dock upp förslaget,
            vilket naturligtvis skapade osäkerhet bland mjölkproducenterna
            om de framtida villkoren.
          </note>
          <note n="fe1fc029">
            Ännu värre var det att jordbruksministern dröjde mycket länge
            med att presentera ett eget förslag. Fortfarande i april 1995,
            då EU:s mjölkkvoter infördes, fanns inget beslut om fördelningen
            av dem. När jordbruksministern sent om sider presenterade sitt
            förslag innebar det ett dråpslag mot vissa mjölkproducenter.
          </note>
          <note n="4cefc266">
            Beräkningssättet skilde sig mot tidigare tankegångar, så att
            kvoten blev mycket låg för de bönder som haft låg produktion med
            anledning av sjukdom i besättningen eller om de gjort en ombyggnad
            eller nyinvestering. Många gjorde detta i tron på framtiden. När
            de i sinom tid fick klart för sig att de inte fick ha samma antal
            djur skapade detta en väldig oro.
          </note>
          <note n="1635d604">
            Förslaget innebar också att den slutliga fördelningen av kvoter
            kom att dröja mycket länge. Den är ju inte definitivt klar än
            i dag. Ännu under denna höst har det rått osäkerhet om produktionsramarna,
            och ovissheten är fortfarande stor.
          </note>
          <note n="b3cddcab">
            I maj månad, då regeringens förslag om mjölkkvoterna behandlades
            av riksdagen, insåg vi moderater vilka problem förslaget skulle
            leda till. Därför föreslog vi tillsammans med Folkpartiet att
            jordbruksutskottet skulle ta ett initiativ för att försöka rätta
            till den felaktiga tillämpningen av miljöreglerna som skapat denna
            försening. Utskottsmajoriteten röstade dock mot förslaget.
          </note>
          <note n="a76e8f93">
            När den slutliga fördelningen av mjölkkvoterna så småningom blir
            färdig och i väntan på att mjölkkvotsystemet inom EU framöver
            kan tänkas bli avvecklat menar vi att frihandel med mjölkkvoter
            bör införas i
          </note>
          <note n="683f66e9">
            Sverige. På det sättet skulle en del av de negativa effekterna
            med kvoterna kunna undvikas. En fri kvothandel skulle underlätta
            för näringen att hålla sig inom de givna produktionsramarna och
            därmed minska risken för tilläggsavgift på grund av överskriden
            kvot.
          </note>
          <note n="7fbe8165">
            Genom fri kvothandel under fri prissättning skulle också möjligheterna
            öppnas för en lokal handel med mjölkkvoter, vilket inte är möjligt
            med det nuvarande centralstyrda systemet. Mjölkproducenter kan
            överta kvoter av varandra. Överlåtandet kan då ske till det pris
            som producenterna själva bestämmer.
          </note>
          <note n="23d80bcb">
            Det är uppenbart att det i dagsläget inte ens är säkert att det
            administrativt satta priset är det rätta, utan det kanske är för
            högt. Inte minst med hänsyn till det försenade beskedet om mjölkkvoten
            borde man ta ställning för att så snart som möjligt låta denna
            handel bli fri.
          </note>
          <note n="0db4b330">
            Dagssituationen när det gäller mjölkproduktionen är att invägningen
            nu ligger 2 %-5 % under kvoten, varför en tilläggsavgift ej synes
            bli aktuell. Det hela är förmodligen överspelat för den här gången.
            Det indikerar också att något har hänt som har orsakat detta.
          </note>
          <note n="2d6f7750">
            Det är uppenbart att oron och rädslan för att drabbas av den
            s.k. superavgiften har lett till att många producenter har slaktat
            ut djur. Det har i sin tur lett till att man kanske ett eller
            ett och ett halvt år framöver har svårt att uppnå den kvot som
            vi har förhandlat oss till i EU.
          </note>
          <note n="5a61635a">
            Svensk mejerinäring, som nu har lyckats etablera sig på utlandsmarknaden
            med mycket värdefulla försäljningar, börjar nu att missa dem.
            Var och en begriper ju att detta innebär att vi förlorar produktionsmöjligheter
            och sysselsättning. Vi har kanske också för flera år framöver
            skadat en näring som borde ha mycket goda möjligheter med de naturliga
            förutsättningar som dess produktion har i vårt land.
          </note>
          <note n="cd30cc9a">
            Jag vill med hänsyn till det allvarliga förhållandet starkt kritisera
            handläggningen i detta ärende alltsedan vi förlorade regeringsmakten.
          </note>
          <note n="9a3d2200">
            Jag vill slutligen yrka bifall till reservation nr 2
          </note>
          <note n="e092520e">
            som tar upp handeln av kvoter. I övrigt yrkar jag bifall till
            utskottets hemställan.
          </note>
          <note n="d52e8cb3">
            Anf. 172 LEIF MARKLUND (s)
          </note>
          <note n="aa8ed7e7">
            Fru talman! Då Sverige blev medlem i EU återinfördes ett system
            med mjölkkvoter, som vi avskaffade redan 1989, efter att ha prövat
            det under några år och även nått ett visst resultat. EG införde
            sin mjölkkvot
          </note>
          <note n="61ed6642">
            1984 och har till skillnad mot vad som är fallet med den tidigare
            svenska modellen inte kunnat avskaffa den, främst kanske beroende
            på att man inte lyckats uppnå balans mellan utbud och efterfrågan.
          </note>
          <note n="dd3cf7ec">
            Det råder en bred enighet om att kvotsystemet är ett ineffektivt
            system, som också, i brist på konkurrens, bidrar till högre priser,
            låg förändringstakt inom jordbruket och alltför höga kostnader,
            framför allt för konsumenterna.
          </note>
          <note n="56c3cfd9">
            Vår uppfattning är att Sverige aktivt skall arbeta för att detta
            kvotsystem avskaffas. Det ligger också i det utredningsuppdrag
            som jordbruksministern har gett för reformering av EU:s jordbrukspolitik.
          </note>
          <note n="340baf9c">
            Vi socialdemokrater har också med tillfredsställelse kunnat notera
            att en omprövning av EU:s jordbrukspolitik inletts i kommissionen.
            Det är väldigt viktigt att också kvoteringen inom produktionsområdena
            kommer med i denna prövning. Vi är helt övertygade om att det
            skulle gynna såväl lantbrukare som skattebetalare och inte minst
            sysselsättningen inom svensk förädlingsindustri om denna reglering
            kunde avskaffas. Därför är det väldigt viktigt att inte släppa
            in den del av kvoteringssystemet som kanske har den mest negativa
            effekten för avskaffandet, nämligen en fri handel. Den skulle
            kapitalisera och få oerhört negativa effekter när det gäller mjölkkvoternas
            avskaffande.
          </note>
          <note n="0bb398c0">
            Ingvar Eriksson angriper den nuvarande socialdemokratiska regeringen
            ganska ordentligt för misskötsel vad beträffar hanteringen av
            EU:s regleringssystem, som vi onekligen hamnade i då vi gick med
            i
          </note>
          <note n="15f257ff">
            EU. Det är kanske lätt att stå i talarstolen så här efteråt och
            se effekterna, men jag är helt övertygad om,
          </note>
          <note n="72d96285">
            Ingvar Eriksson, att vi kunde olika grader av EU-
          </note>
          <note n="dd24ae79">
            reglerna vid införandet. Men det vi inte kunde, varken moderater
            eller vi socialdemokrater, var EU:s arbetssätt. Vi kan bara konstatera
            i dag att vi inte har någon byråkrati i Sverige, men att vi har
            kommit med i ett byråkratiskt system.
          </note>
          <note n="8b93cc8b">
            Ingvar Eriksson försöker beskriva den stora negativa effekten
            av denna misskötsel. Men vi har inte kunnat notera några stora
            avgångar inom jordbruket.
          </note>
          <note n="358accd5">
            Vi tycker faktiskt att den modell som vi valde när det gäller
            mjölkkvoternas hantering var betydligt bättre än den tidigare
            regeringens förslag. Där fanns överväldigande risker för att vi
            skulle ha åkt på superavgifter.
          </note>
          <note n="02d6c49d">
            Vi skulle ha fått en överproduktion igen.
          </note>
          <note n="b70cc266">
            Men det står väl helt klart, och den saken är vi eniga om, att
            införandet av EU:s mjölkkvoter har inneburit stora ingrepp i den
            svenska mjölkregleringen. Det har varit ett tidsödande arbete,
            som också pågår för närvarande, med att fördela dessa mjölkkvoter
            på gårdsnivå. Denna tidskrävande arbetsinsats har naturligtvis
            lett till att vi har fått osäkerhet hos mjölkproducenterna, vilket
            vi också har uppmärksammat och gemensamt tagit tag i. Det är den
            här frågan som egentligen är grunden för dagens diskussion.
          </note>
          <note n="914158b1">
            Regeringen träffade en uppgörelse med LRF om finansieringen av
            superavgifterna. Där har man inte heller haft något framhastande
            när det gällt den slutliga fördelningen på gårdsnivå. Den tilläggsavgift
            på upp till 160 miljoner under första kvotåret - och det gäller
            bara första kvotåret - med fördelningen 80
          </note>
          <note n="f5f37841">
            miljoner på staten och 80 miljoner på LRF är vi överens om i
            alla partier. Det fanns ingen oenighet om att vi måste ge dessa
            signaler då vi märkte att vi inte nyttjade den totala landskvoten.
          </note>
          <note n="48bd2ff7">
            Egentligen behöver vi inte diskutera den frågan.
          </note>
          <note n="2bb8f8f7">
            Där var vi överens i utskottet. Däremot finns det andra frågor
            vi inte är överens om.
          </note>
          <note n="ae63c8eb">
            Vi var också överens i utskottet när det gällde regeringens begäran
            om bemyndigande för att ta fram ett nationellt program för skogliga
            åtgärder inom jordbrukets område enligt rådets förordning 2080/92.
          </note>
          <note n="0131acd0">
            Ett enigt utskott har även ställt sig bakom denna begäran. Den
            gäller naturligtvis plantering av lövskog på nedlagd åkermark.
          </note>
          <note n="1aadf1b3">
            Till detta betänkande har fogats tre reservationer som kanske
            fordrar någon kommentar. Reservation 1
          </note>
          <note n="b938d11a">
            av Folkpartiet beskriver en rad negativa effekter som kvotsystemet
            medför. Men man är inte beredd att avslå regeringens proposition.
          </note>
          <note n="df396ba9">
            Det är klart att det är lätt att hålla med om de negativa effekter
            som beskrivs. Däremot måste utskottsmajoriteten avstyrka reservationen
            på grund av att den egentligen avvisar användning av medel från
            miljöprogrammet. Detta förslag har ju kommit till därför att vi
            på grund av olika förseningsåtgärder även på detta område inte
            kunnat nyttja anslaget fullt ut. De pengar vi har kan vi inte
            lyfta över året, men de finns disponibla. Då är det lämpligt att
            göra en avsättning.
          </note>
          <note n="b45341a5">
            Nu är risken mycket liten att vi behöver använda dessa pengar,
            eftersom invägningen inte nått så nära taket att vi känner någon
            ängslan.
          </note>
          <note n="6b2d4ad5">
            I reservation 2 från Moderaterna upprepas kravet från i höstas
            om frihandel med mjölkkvoter. Det motiv som man tidigare anfört
            används även här. Det är ganska märkligt, om man har sett de stora
            negativa effekterna i de länder där man har släppt kvoterna fria.
          </note>
          <note n="b917c2ab">
            Det administrativa pris som är satt i Sverige är satt utifrån
            en bedömning av de länder där man har administrativa priser men
            inte fått några negativa effekter.
          </note>
          <note n="76564953">
            Framför allt gäller det kapitaliseringen. Vi yrkar därmed avslag
            på den reservationen.
          </note>
          <note n="12576343">
            I reservation 3 föreslås att man nyttjar den tid som kvarstår
            av första kvotåret till att ta fram ett nytt förslag för tillämpning
            av mjölkkvotsreglerna. Men det vore ganska förödande att nu sätta
            i gång en omfattande utredning för att plocka fram ett nytt förslag,
            då vi kanske har lugnat producenterna med att det nu bara är att
            köra kvotåret ut. Sedan skall vi naturligtvis ha fått i gång handel
            med kvoterna för att de som har större kapacitet än de har kvoter
            skall kunna köpa sådana till ett lämpligt pris. Vi avstyrker även
            den reservationen.
          </note>
          <note n="927e3463">
            Herr talman! Det blev en mycket märklig debattordning. Lennart
            Brunander, som inte står för någon reservation, har satts upp
            på talarlistan efter mig.
          </note>
          <note n="fdc9bdd9">
            För säkerhets skull yrkar jag med det anförda bifall till utskottets
            hemställan och avslag på samtliga tre reservationer.
          </note>
          <note n="634f020e">
            Anf. 173 INGVAR ERIKSSON (m) replik
          </note>
          <note n="68584224">
            Herr talman! Leif Marklund tar upp varför vi har fått lov att
            acceptera mjölkkvoter. Vi moderater är givetvis också medvetna
            om att det beror på att EU
          </note>
          <note n="5ab98b30">
            har överskott och att vi, när vi nu har den jordbrukspolitiken,
            tvingas att anpassa oss till de kraven. Jag delar Leif Marklunds
            uppfattning att vi skall arbeta för att få bort de här mjölkkvoterna
            i EU så snabbt som möjligt.
          </note>
          <note n="9ce23730">
            Men Leif Marklund tar också upp fri handel med kvoter, som vi
            har föreslagit i det här skedet. Jag vill erinra om att vi i inledningsskedet,
            under en övergångsperiod, också accepterade administrativt satta
            priser på grund av att det var så komplicerat och svårt att komma
            i gång. Men när nu det hela har försenats och försvårats menar
            vi att vi måste ta nya grepp. Vi har en situation i Sverige i
            dag utan någon överproduktion. Därför borde man nu så snabbt som
            möjligt överväga att välja den vägen.
          </note>
          <note n="21b82389">
            Leif Marklund säger att vi inte riktigt kände till
          </note>
          <note n="19ccddd9">
            EU:s arbetssätt. Vi visste ju att EU inte hade avreglerat, vilket
            vi gjorde 1990. Detta komplicerade den här bilden.
          </note>
          <note n="e0ea1b9f">
            Det allvarliga i sammanhanget är ju att många har varit beredda
            att satsa på produktion, men nu i halvtid har de kanske tvingats
            avstå på grund av rädsla för att få straffavgifter. Det har lett
            till problemet att de i stället ger upp. Det är därför som det
            har skett produktionsminskningar. Det är litet märkligt att regeringen
            inte har insett denna fara. Därför förlorar man både arbetstillfällen
            och produktions- och exportmöjligheter. Det är det som vi moderater
            tycker är det allvarligaste. Jag skulle gärna vilja ha en kommentar
            till detta.
          </note>
          <note n="ac27062c">
            Anf. 174 LEIF MARKLUND (s) replik
          </note>
          <note n="1049f490">
            Herr talman! Jag kan hålla med om att vår största uppgift naturligtvis
            är att få bort den här regleringen.
          </note>
          <note n="2d23af04">
            Men om vi ser på de effekter som man har kunnat spåra i andra
            länder, så är frihandel med kvoterna inte önskvärt i vårt land.
            Kapitaliseringseffekterna skulle nämligen bli förödande, och vi
            skulle få mycket svårt att avskaffa kvotsystemet, eftersom vi
            skulle få en för dyr mjölkproduktion.
          </note>
          <note n="e23d7650">
            Vi kan se vad som hände i Holland när det gäller arealstöden,
            som var helt styrande åt fel håll, och man fick helt andra effekter
            än man hade tänkt sig. Vi kan också se på Holland som exempel
            i dag där man har haft fri kvothantering på mjölken. Där är kostnaden
            för mjölkhanteringen tio gånger större än i Sverige med våra administrativa
            priser. Vi kan konstatera att det kostade 15:50 kr per ko och
            kilo att producera mjölk. Det innebär att en mjölkproducerande
            ko kommer att kosta bortåt 155 000 kr. Är det den kapitaliseringseffekten
            som man vill ha ut, då har vi hamnat fel. Då kommer vi nämligen
            över huvud taget aldrig att kunna avskaffa kvotsystemet. Det är
            en av de viktigaste orsakerna till att vi säger nej till frihandel
            med kvoterna. Vi får aldrig belasta en mjölkgård med dessa kostnader,
            eftersom vi då aldrig kommer att få någon omsättning på en mjölkgård
            i framtiden.
          </note>
          <note n="9fe8f762">
            Anf. 175 INGVAR ERIKSSON (m) replik
          </note>
          <note n="daef1d63">
            Herr talman! Leif Marklund fortsätter att försvara det administrativa
            systemet, även om han själv här i kammaren har sagt att han är
            beredd att arbeta för att kvotsystemet över huvud taget bör tas
            bort. Jag anser inte att vi kan jämföra förhållandena i Sverige
            med förhållandena i vissa andra länder som har betydligt större
            överskott. Vi har faktiskt i stort sett haft balans i Sverige
            under de senaste åren. Men nu har vi underskott, och vi förlorar
            exportmarknader, vilket är beklagligt.
          </note>
          <note n="2cb8c1d0">
            Detta är anledningen till att vi tog detta initiativ i maj. Vi
            hade då vissa förhoppningar om att vi skulle kunna åstadkomma
            en ny lösning, så att vi mer skulle kunna anpassa kvoterna direkt
            till den aktuella produktionens storlek. Då skulle vi ha undvikit
            många problem ute bland producenterna. Det är denna smidighet
            som fullständigt har saknats i regeringens agerande.
          </note>
          <note n="1267e6f4">
            Jag vill till sist, herr talman, beklaga att Leif
          </note>
          <note n="c0b773f6">
            Marklund, som ju är en praktiskt lagd man, skall behöva klä skott
            här i kammaren för regeringens agerande. Jag tror att han inser
            var problemen finns och att det hade varit möjligt att komma fram
            till en bättre uppgörelse. Då hade vi sluppit den här situationen
            som innebär att man förlorar produktion och exportmöjligheter.
            Vi anser att det är mycket viktigt att vi till varje pris försöker
            bevara möjligheterna till svensk export på den här nya EU-marknaden.
            Här har vi möjligheter. Och när kvoterna en gång blir fria, eller
            inte finns, då har vi tagit oss in på en marknad där vi kan hävda
            oss. Då tror jag inte att vi behöver något kvotsystem i Sverige,
            utan då tror jag att vi i konkurrens med andra skall kunna klara
            detta och hävda den svenska landsbygdens intressen i dessa sammanhang.
          </note>
          <note n="b89d07eb">
            Där finns en mycket stor lämplighet för mjölkproduktion.
          </note>
          <note n="fb18688b">
            Anf. 176 LEIF MARKLUND (s) replik
          </note>
          <note n="ed588ece">
            Herr talman! Jag tackar Ingvar Eriksson för hans vänlighet, men
            jag har ingen annan uppfattning än regeringen i den här frågan.
            Jag är helt övertygad om att vi med de åtgärder som nu har vidtagits
            när det gäller finansieringen av eventuella superavgifter har
            gett sådana signaler till mjölkproducenterna så att vi skall kunna
            utnyttja den landskvot som vi har. Då kan vi också se till att
            vi kan öka den export som nu har blivit intressant igen, framför
            allt på ost och liknande, och hålla mejerierna med råvaror.
          </note>
          <note n="f876def1">
            Det viktiga är emellertid att vi inte vidtar sådana åtgärder
            som hämmar en avveckling av mjölkkvoterna. Det vore helt fel om
            de negativa effekter som finns i vissa länder inte skulle uppmärksammas
            i vårt land.
          </note>
          <note n="84bbae60">
            Jag skall nämna något som är märkligt. När vi åker runt i landet
            anser ingen att det är något fel på priset 1:50 kr. Det är helt
            accepterat. När man läser
          </note>
          <note n="227545b7">
            LRF:s tidning Land får man precis samma uppfattning. Detsamma
            gäller när man läser Lantbrukarnas affärer. Det enda som återkommer
            överallt är att kvoterna måste bort. Vem tycker om kvoterna? Men
            det finns också varningstecken när det gäller en fri handel med
            kvoterna. Följaktligen måste det vara bara
          </note>
          <note n="5f10aa19">
            Moderaterna i riksdagen som driver frågan. Vi får nämligen inga
            signaler om att det är felaktigt med att inte ha administrativa
            priser.
          </note>
          <note n="f9ac99f2">
            Anf. 177 LENNART BRUNANDER (c)
          </note>
          <note n="9b3e18db">
            Herr talman! Mjölkkvoterna är ett stort bekymmer, vilket klart
            har framgått av de talare som har varit i talarstolen före mig.
            Mjölkkvoterna är ett bekymmer framför allt för bonden, och i allra
            högsta grad för den bonde, den mjölkkproducent, som har investerat
            för att producera mjölk och satsat på att förbättra sin anläggning
            och utöka sin verksamhet.
          </note>
          <note n="e4868580">
            Men de är naturligtvis också ett problem för jordbruksministern
            och för Jordbruksverket, som skall hantera detta. Jag skulle emellertid
            vilja påstå att jordbruksministerns bekymmer i stor utsträckning
            är självförvållade. Det krävs naturligtvis åtgärder för att hantera
            detta. Hela arbetet är ju kraftigt försenat.
          </note>
          <note n="5ee2a41e">
            Det är nästan exakt ett år sedan som vi fattade beslut här i
            riksdagen om ett medlemskap i EU. Det var meningen att detta skulle
            vara klart den 1 april i år.
          </note>
          <note n="56a8f6d2">
            Men det hela drog ut på tiden, och ingenting hände.
          </note>
          <note n="f683eebd">
            Jag vet inte om det berodde på beslutsångest att man inte kom
            till skott och fick fram de regler som skulle gälla. När dessa
            regler kom fram var de inte särskilt gångbara.
          </note>
          <note n="6324777f">
            Detta har lett till att det blev en rädsla ute bland mjölkproducenterna
            för att de skulle få betala den avgift som alla har talat om.
            Och ingen ville naturligtvis göra det.
          </note>
          <note n="5f30a8e7">
            Under våren och fram på sommaren började man se dessa tendenser
            ute hos mjölkproducenterna. Då var det nödvändigt att göra något.
            Det var i det läget som Centerpartiet och regeringen tog upp en
            diskussion om möjligheten att samhället skulle stå för dessa superavgifter
            i den mån de skulle bli verklighet, så att rädslan bland mjölkproducenterna
            skulle försvinna.
          </note>
          <note n="e84b1320">
            Det ledde fram till en överenskommelse mellan regeringen, LRF
            och mjölkproducenterna om att dessa 160
          </note>
          <note n="55371ce4">
            miljoner skulle satsas på detta.
          </note>
          <note n="92a6a587">
            Nu ändrar man ju inte något sådant så lätt. De kor som har dött
            är döda, och de börjar inte mjölka igen.
          </note>
          <note n="65fbcb96">
            Det tar två år innan man får en ny ko att mjölka. Nu behöver
            det inte ta så lång tid, eftersom man kan minska på övrig utslagning
            och på det sättet behålla litet kor. Men detta har inte skett
            i tillräcklig utsträckning. Därför kommer, såvitt jag förstår,
            denna möjlighet inte att behöva utnyttjas. Man kommer inte att
            komma över denna kvot, vilket man kan beklaga, eftersom vi har
            möjlighet att avsätta den här produktionen av mjölk och mjölkprodukter
            i dag.
          </note>
          <note n="671420f7">
            Med det anförda vill jag yrka bifall till hemställan i utskottets
            betänkande. Men problemet är därmed inte löst, utan det kvarstår
            tills vi har fått en fördelning av kvoter och ordnat upp detta
            på ett sådant sätt att vi kan få lugn och harmoni och en produktion
            som kommer upp till den här kvoten, och för det krävs en hel del.
          </note>
          <note n="3b0d2881">
            Jag kan understryka vad som står i regeringens proposition. Där
            står följande: Regeringen anser det önskvärt att de svenska jordbrukarna
            får en så smidig övergång till det nya kvotsystemet som möjligt.
          </note>
          <note n="d2ce9b63">
            Jag vill livligt understryka dessa rader. Tyvärr har vi inte
            sett så mycket av det än. Vi väntar på det. Det är viktigt att
            det kommer till stånd, så att vi får den här smidiga övergången,
            så producenter slipper vara rädda.
          </note>
          <note n="72e5cc49">
            Jordbruksministern sade vid ett informationstillfälle för ett
            tag sedan att det i allt det här eländet behövs positiva signaler
            till mjölkproducenterna. Också det vill jag livligt understryka.
            Vi väntar nu på de positiva signalerna, och det är viktigt att
            de kommer. Det innebar en positiv signal när det här antogs, men
            det räckte alltså inte, utan det behövs mer.
          </note>
          <note n="2cf07aca">
            Kan vi inte utnyttja den här kvoten, kan vi inte utnyttja våra
            möjligheter att producera, då får det negativa konsekvenser för
            den enskilde bondens inkomster därför att han producerar för litet
            mjölk. Det får konsekvenser i form av nedläggning av livsmedelsindustrier,
            kanske mejerier, och det får konsekvenser i form av minskad sysselsättning.
            Det äventyrar också de satsningar som är gjorda på exporten. Vi
            kan inte fullfölja de satsningarna. Vi kan inte bevaka och behålla
            våra marknader.
          </note>
          <note n="6313e727">
            Det är viktigt att den här frågan får en så bra lösning som möjligt
            så snabbt som möjligt. Det väntar vi på, och vi hoppas att Jordbruksdepartementet
            och resten av regeringen tar det här ad notam och ser till att
            kvotfördelningen blir färdig och att den innebär att de som har
            satsat på att producera mjölk också skall kunna göra det.
          </note>
          <note n="4e135e68">
            Det finns också några reservationer till betänkandet.
          </note>
          <note n="f6ffdd10">
            Reservation 1 förstår jag inte riktigt vitsen med.
          </note>
          <note n="4da42cf2">
            Jag yrkar avslag på samtliga reservationer.
          </note>
          <note n="1488d7d6">
            Vad gäller reservation 2 delar jag Leif Marklunds uppfattning
            att vi inte skall ha någon fri handel med de här kvoterna. Vi
            vet inte hur det skulle fungera.
          </note>
          <note n="d560f020">
            Det är möjligt att efterfrågan i varje fall just nu inte skulle
            vara så stor. Rädslan för att köpa kvoter skulle vara tillräckligt
            stor för att priset inte skulle gå upp -
          </note>
          <note n="9171e23d">
            men vi vet inte säkert att det är så, och det är onödigt att
            ta de riskerna. Därför skall vi inte ha någon fri prissättning
            på kvoterna. Den administrativa prissättningen är klart att föredra.
          </note>
          <note n="5ec4b805">
            I reservation 3 talas det om vikten av en effektiv administration,
            och det är naturligtvis viktigt, riktigt och nödvändigt. Men jag
            tycker att detta är självklart.
          </note>
          <note n="4ffbe86e">
            Vi behöver inte ha något riksdagsbeslut på det, utan det ligger
            i administrationens uppgift att vara så effektiv som möjligt.
          </note>
          <note n="90efe2de">
            Herr talman! Därmed yrkar jag bifall till utskottets hemställan.
          </note>
          <note n="aaa488c7">
            Anf. 178 LEIF MARKLUND (s) replik
          </note>
          <note n="a8cb0908">
            Herr talman! Jag blir litet förvånad då jag hör
          </note>
          <note n="e7030651">
            Lennart Brunanders kraftiga kritik mot jordbruksministern, mot
            hennes handlande och den nuvarande regeringens arbetssätt. Lennart
            Brunander borde ha följt med så pass mycket under resans gång
            att han nu kan konstatera att den förra regeringens förhandling
            för vår del i Bryssel, som ansågs klar, definitivt bara var halvgjord.
            Det är ett av de stora problem som vi har haft vad gäller hanteringen
            av bl.a. mjölkkvoterna.
          </note>
          <note n="19fae023">
            Det visade sig på område efter område att den förra regeringen
            inte hade förhandlat klart, och det har naturligtvis lett till
            att vi har tvingats förankra alla frågor. Vi har återigen tvingats
            ta upp hela miljöprogrammet och andra program i Bryssel för att
            över huvud taget får klarhet i dem. Lennart Brunander måste väl
            medge att detta inte är den nuvarande regeringens fel.
          </note>
          <note n="0cbee4c1">
            Jag förstår heller inte riktigt Lennart Brunanders kritik i övrigt.
            Det kan ju vara så att Lennart Brunander talar för Lennart Brunander
            och inte för Centern.
          </note>
          <note n="e8a9c616">
            Jag tycker nämligen att vi har varit överens med
          </note>
          <note n="a7c8ea77">
            Centern i de här frågorna, och både Centern och Socialdemokraterna
            står ju för den uppgörelse som har gjorts. Ändå får man av Lennart
            Brunander uppfattningen att allt inte är som det borde vara, samtidigt
            som Lennart Brunander avslutade sitt anförande med att yrka bifall
            till utskottets förslag.
          </note>
          <note n="cb193855">
            Anf. 179 LENNART BRUNANDER (c) replik
          </note>
          <note n="76f0612b">
            Herr talman! Det här är ju bara en liten del i det som måste
            göras. Min kritik riktar sig mot handläggningen av frågan om mjölkkvoter.
            Detta har vi inte varit överens om, Leif Marklund. Detta var ett
            beslut ni fattade tillsammans med andra innan ni kom underfund
            med att det kanske var vettigt att komma överens med oss i de
            här frågorna.
          </note>
          <note n="8da3d774">
            Det är litet synd att man inte jobbar litet snabbare med den
            här frågan. Det hade underlättat det hela.
          </note>
          <note n="3300d073">
            Pinan blir ju värre om den blir lång och utdragen än om den blir
            kort. Nu är det viktigt att man löser de här frågorna på ett bra
            sätt.
          </note>
          <note n="59ea5566">
            Miljöprogram och annat har ju inte med mjölkkvoterna att göra,
            utan det är just mjölkkvoterna vi diskuterar i dag. Dessa är inte
            bra hanterade. Det var därför vi var tvungna att gå in och hjälpa
            till i somras, för att ändå få en lindring till stånd.
          </note>
          <note n="cad0a24d">
            Anf. 180 INGVAR ERIKSSON (m) replik
          </note>
          <note n="eb9ab225">
            Herr talman! Mjölkkvoterna är ett bekymmer för bonden, för jordbruksministern
            och för Lantbruksverket, säger Lennart Brunander. Det är riktigt.
            Lennart
          </note>
          <note n="0df75733">
            Brunander säger också att det är viktigt att de här problemen
            löses så fort som möjligt. Men, Lennart
          </note>
          <note n="35bc32ec">
            Brunander, varför ville då inte Centern medverka till en snabbare
            lösning när vi moderater tillsammans med Folkpartiet i maj ville
            ta ett utskottsinitiativ för att rensa bort problemen och ge producenterna
            klara besked mycket snabbt? Då satt ni tysta, och jag vill fråga
            varför.
          </note>
          <note n="0f167542">
            Lennart Brunander tar också upp handeln med kvoter. Även i den
            borgerliga regeringens förslag fanns ju en fri kvothandel med.
            I det första betänkandet som vi skrev var vi också överens om
            att en fri handel med kvoter egentligen var det rätta, men under
            en övergångstid accepterade t.o.m. vi moderater ett administrativt
            satt pris under själva starten.
          </note>
          <note n="1fef33bd">
            Jag tror att ett fullföljande av förslaget från den förra borgerliga
            regeringen, där Karl Erik Olsson var jordbruksminister, hade varit
            lyckligare för mjölkproducenterna, för konsumenterna, för Sveriges
            mejeriindustri och för Sverige som handelspartner, inte minst
            vad gäller våra möjligheter i utlandet.
          </note>
          <note n="ac09ef1f">
            Anf. 181 LENNART BRUNANDER (c) replik
          </note>
          <note n="abfb1b94">
            Herr talman! Jag håller med Ingvar Eriksson om att det förslag
            som den borgerliga regeringen lade fram sammantaget var bättre.
            Däremot tycker jag inte att förslaget om fri handel på kvoter
            var bättre. Det var inte heller då en synpunkt som Centerpartiet
            stod för - tvärtom. Precis alla förslag som den borgerliga regeringen
            lade fram var väl heller inte bra, eftersom vi i utskottet flera
            gånger gjorde ändringar och förbättringar i förslagen. Även i
            den regeringens förslag fanns saker att ändra, och detta är ett
            sådant exempel.
          </note>
          <note n="c0d8c836">
            Ingvar Eriksson frågar varför vi inte medverkade till att föra
            upp frågan och göra om den i våras. Ja, vi motverkade inte detta.
            Det var en majoritet av socialdemokrater, miljöpartister och vänsterpartister
            som tillbakavisade förslaget. Det vet Ingvar Eriksson också.
          </note>
          <note n="d07feba4">
            Anf. 182 INGVAR ERIKSSON (m) replik
          </note>
          <note n="e77d0670">
            Herr talman! Lennart Brunander säger att Centern inte motarbetade
            förslaget. Nej, men ni medverkade inte heller, Lennart Brunander,
            och det är det väsentliga i sammanhanget. Hade ni medverkat vid
            detta tillfälle hade de här problemen kanske kunnat lösas ett
            halvt år tidigare. Jag vill bara beklaga detta.
          </note>
          <note n="bc2a027d">
            Jag konstaterar att Lennart Brunander säger att den förra borgerliga
            regeringens förslag var bättre men att han sedan säger att alla
            förslag kanske inte var så bra. Han flyger på det sättet från
            höger till vänster och vet inte riktigt var han skall hamna. Jag
            beklagar detta. Det hade nog varit lyckligare om vi gemensamt
            hade ställt upp i maj månad och rättat till de här problemen.
          </note>
          <note n="760ba31d">
            Socialdemokraterna rörde till det hela och rensade nästan bordet
            när de tog över, därför att de inte kunde acceptera ett borgerligt
            förslag. Det värsta är ändå att också Centern medverkade. Av den
            anledningen fick ni sedan göra en brandkårsutryckning i somras.
            Detta var för oss moderater något fullständigt självklart. Har
            inte staten givit exempel och regler som producenterna kan följa,
            kan självfallet inte producenterna lastas, utan då får staten
            ta konsekvenserna. Det allvarliga är att vi nu tappar mjölk och
            att vi tappar exportmöjligheter.
          </note>
          <note n="c4672125">
            Så jag tycker nog att Lennart Brunander något skall rannsaka
            sitt samvete.
          </note>
          <note n="913c8dda">
            Anf. 183 LENNART BRUNANDER (c) replik
          </note>
          <note n="2c2e35f4">
            Herr talman! Det som hände i somras var inte mer självklart för
            Moderaterna än att de på olika sätt har försökt beskriva det som
            något felaktigt. Man får naturligtvis inte ta av miljöpengarna,
            men de pengarna används i alla fall inte, eftersom det tar tid
            att komma in i det systemet, och då är det ju bra dumt att bråka
            om en sådan sak.
          </note>
          <note n="265e7f83">
            Det spelar ingen roll om man tar de pengarna eller om man tar
            några andra pengar. Alltihop är budgetpengar.
          </note>
          <note n="b38a47cd">
            Jag håller med om att det förslag som den borgerliga regeringen
            lade fram var bättre, men på den här punkten, vad gäller fri handel
            med kvoter, motionerade Centerpartiet, som Ingvar Eriksson vet,
            om att det inte skulle någon fri handel. Vi var inte heller i
            höstas med på någon reservation av den innebörden.
          </note>
          <note n="8f16cf0e">
            Ingvar Eriksson vet lika väl som jag hur matematiken hade fungerat,
            om vi hade agerat i våras för att frågan skulle ha tagits upp
            då igen. Det fanns ingen möjlighet att rösta igenom detta då.
            Det fanns en majoritet, som tog sitt beslut vid den här tiden
            förra året, strax före jul, om att hantera mjölkkvoterna så som
            skedde. Det är felaktigt att påstå något annat. Det var den majoriteten
            som tillbakavisade ett återupptagande, ingen annan majoritet.
          </note>
          <note n="d777f21c">
            Anf. 184 EVA ERIKSSON (fp)
          </note>
          <note n="5a8d2456">
            Herr talman! Den här debatten visar med all tydlighet att vi
            och regeringen har begått misstag när det gäller tilldelningen
            av mjölkkvoter i kvotsystemet. Jag har inte mycket att tillägga.
            Såväl Ingvar Eriksson och
          </note>
          <note n="f69cefe1">
            Leif Marklund som Lennart Brunander har kritiserat systemet.
            De har olika utgångspunkter, men de är alla eniga om att systemet
            inte fungerar. Också jordbruksministern tycker att det är ett
            krångligt system, som inte fungerar. Vi har i dag haft en redovisning
            i utskottet om detta, och jag tycker att vi kan enas om denna
            uppfattning.
          </note>
          <note n="8796363c">
            Vi har nu diskuterat mjölkkvoterna sju, åtta gånger i kammaren,
            och jag måste säga att jag ganska väl känner igen debatten. Eftersom
            jag kommit in litet sent i den här debatten och inte har haft
            möjlighet att begära replik tidigare, tänker jag, herr talman,
            ägna mig mycket åt dessa frågor.
          </note>
          <note n="c4618828">
            Jag kan inte låta bli att göra den reflexionen att det vore bra,
            om vi när vi i framtiden här i kammaren skall diskutera jordbrukspolitiken
            hade en litet annnorlunda vision. Vi borde göra en liten omvärldsanalys
            och inse att det utanför EU finns miljarder människor som är beroende
            av livsmedelsförjning, inklusive mjölkproduktion. Det skulle ge
            oss en litet annorlunda infallsvinkel på det här problemet.
          </note>
          <note n="6f71593b">
            De föregående talarna har pekat på det hopplöst absurda i kvotsystemet
            i EU:s jordbrukspolitik. Vi har alla här i kammaren fattat beslut
            om att vi skall förändra och avreglera den. Det finns också klara
            signaler från kommissionens sida om att man är enig om att komma
            fram till ett system för att avreglera EU:s jordbrukspolitik,
            och det är bra.
          </note>
          <note n="c682c71b">
            Till Lennart Brunander vill jag säga att det är tråkigt att han
            inte förstår vad som anförs i reservation 1.
          </note>
          <note n="754f246f">
            Där redovisas precis det som jag tycker är allvarligt med den
            träffade uppgörelsen. Det som jag från Folkpartiets sida vill
            understryka i den reservationen är att det riksdagsutskott som
            är satt att handha de jordbrukspolitiska frågorna inte blivit
            informerat och att det har fattas ett beslut i korporativ anda
            i jordbrukspolitiken.
          </note>
          <note n="d9c4d46b">
            När det gäller reservation 3 vill jag säga till Leif
          </note>
          <note n="0f09fb71">
            Marklund att jag förstod att han skulle yrka avslag på den och
            att han tycker att det är dumt att gå in i ett system för att
            sedan försöka förändra det och hitta nya vägar. Jag kan inte acceptera
            den uppfattningen, även om jag respekterar den.
          </note>
          <note n="0a8c68d8">
            Jag skulle ändå vilja att Leif Marklund sade att man kunde begära
            av regeringen att under 1996 återkomma till riksdagen med en skrivelse
            genom vilken riksdagen får tillfälle att analysera mjölkkvotssystemet
            och att peka på konsekvenser och möjligheter att göra något för
            att få jordbruksnäringen att fungera, så att vi kan utnyttja vår
            landskvot. Det är allvarligt när det går så långt att vår mejerinäring
            börjar tala om att importera mjölk för att klara bl.a. tillverkning
            av ost och om att man inte klarar att tillgodose den exportmarknad
            som den svenska mejerinäringen har. Det skulle kunna riktas en
            begäran till riksdagen om att utarbeta en rapport om detta.
          </note>
          <note n="9fb9bcad">
            Vi hade vidare uppe ett förslag under våren i utskottet, men
            vi såg redan då problemet med mjölkkvoterna. Ingvar Eriksson påpekar
            mycket riktigt att vi då tog ett initiativ i utskottet som avvisades
            av de andra partierna där. Det fanns då ändå möjlighet att ta
            ett initiativ till att börja ett samtal med departementet om att
            göra justeringar i kvotsystemet som kanske hade lett till att
            man inte hade haft den stora oro som i dag förekommer inom näringen.
          </note>
          <note n="547b6cda">
            Man valde att vänta och att under sommaren träffa en uppgörelse
            med LRF i stället för att tala med riksdagens utskott, som har
            att handlägga frågorna. Vi tycker från Folkpartiets sida att detta
            är mycket allvarligt. Det är synd att Lennart Brunander inte förstår
            detta, som jag har försökt att tydliggöra i den folkpartistiska
            reservationen 1.
          </note>
          <note n="98c03392">
            Anf. 185 LENNART BRUNANDER (c) replik
          </note>
          <note n="da5d37ec">
            Herr talman! Jag gick inte närmare in på denna reservation, men
            eftersom Eva Eriksson tar upp den här frågan igen, får jag väl
            göra det.
          </note>
          <note n="cc1e831c">
            I reservationen anförs bl.a. följande: "Tyvärr är kvotsystemet
            ett nödvändigt inslag i dagens produktionsdrivande system som
            utan hänsyn till livsmedelskonsumenternas efterfrågan garanterar
            mjölkbönderna ett givet pris."
          </note>
          <note n="413481d9">
            Detta är inte riktigt sant, men min fråga är: Tycker
          </note>
          <note n="1880957b">
            Folkpartiet att mjölkproducenterna får för mycket betalt för
            mjölken i dag? I så fall är det bättre att säga det rätt ut. Lönsamheten
            i mjölkproduktionen är inte sådan att man kan göra ett sådant
            direkt påstående.
          </note>
          <note n="704ae1de">
            Det är möjligt att man skulle kunna komma fram till något system
            som får ned priserna, men jag tror att de bönder som man nu vill
            värna om i olika resonemang då skulle må ännu sämre.
          </note>
          <note n="855a0cae">
            Litet längre ned heter det:
          </note>
          <note n="f511d940">
            "Den överenskommelse som regeringen träffat med Lantbrukarnas
            riksförbund för att undvika ovan nämnda problem har ingåtts utan
            föregående kontakter med utskottet och förstärker de korporativa
            inslagen i jordbrukspolitiken."
          </note>
          <note n="b0f6de51">
            Jag tycker inte att det är så konstigt om regeringen tar upp
            ett samtal med en grupp som har bekymmer.
          </note>
          <note n="dd97eb85">
            Jag tycker inte att det är riktigt att säga att den inte skall
            göra det.
          </note>
          <note n="9fcd4407">
            Det som Eva Eriksson, Folkpartiet, här skriver är:
          </note>
          <note n="89b8e1a6">
            Bönderna göre sig icke besvär! Det tycker jag inte är särskilt
            bra.
          </note>
          <note n="351ebd64">
            Det är vidare knappast så att regeringen ens någon gång vänder
            sig till utskottet och frågar om propositioner som den skall lägga
            fram. Den har ett ansvar för att hantera dessa frågor, men för
            att kunna göra något måste den vända sig till riksdagen för godkännande
            av sina förslag.
          </note>
          <note n="386fc648">
            Alla här i diskussionen, också jag, har sagt att kvotsystemet
            inte är bra, men vi skall akta oss för att komma in i något ännu
            värre. Vi måste ha ett fungerande system. Man kan inte bara säga:
            Avskaffa det här och gör något annat! Innan vi tar bort det måste
            vi veta vad vi skall göra.
          </note>
          <note n="5bea2526">
            Anf. 186 EVA ERIKSSON (fp) replik
          </note>
          <note n="6aa5e18a">
            Herr talman! Nej, nu tycker jag att Lennart Brunander går för
            långt. Jag har aldrig sagt att bönderna inte skall göra sig något
            besvär. Bönderna borde i stället ha gjort sig mycket större besvär
            och sett till att få det system som de är förtjänta av. Småföretagare
            som driver en verksamhet som skall producera och överleva måste
            naturligtvis ingå i ett system som klarar detta.
          </note>
          <note n="280be23d">
            I dag bestämmer inte marknaden mjölkpriset. Det hade kanske varit
            bättre om man hade haft en fri marknad. Då hade man kanske fått
            betalt för det som mjölken kostar att producera. Jag vet att man
            i dag inte får det.
          </note>
          <note n="06f6a687">
            Lennart Brunander borde vara mycket väl medveten om att jag inte
            alls har det sätt att se på detta som han menade.
          </note>
          <note n="91aafbd5">
            Herr talman! Jag glömde i mitt anförande att framföra mitt yrkande,
            och jag ber att få göra det i denna replik i stället. Jag står
            bakom mina reservationer men yrkar bifall bara till reservation
            3. I övrigt tillstyrker jag utskottets hemställan.
          </note>
          <note n="d9ae0945">
            Anf. 187 LEIF MARKLUND (s) replik
          </note>
          <note n="6d27e9e7">
            Herr talman! Jag hoppas att jag inte använde ordet
          </note>
          <note n="60897ff4">
            "dumt", Eva Eriksson - i så fall vill jag be om ursäkt.
          </note>
          <note n="e93b3b62">
            Jag kan inte se något dumt i reservation 3, där Eva
          </note>
          <note n="2d8da1b3">
            Eriksson anvisar en annan väg.
          </note>
          <note n="bc6dca01">
            Vi i utskottsmajoriteten har tyckt att den rätta signalen till
            mjölkproducenterna är att det tas ut en avgift under det första
            kvotåret. Då kvotåret är slut skall vi förhoppningsvis vara klara,
            och det kommer vi enligt
          </note>
          <note n="5d7fa411">
            Jordbruksverket och departementet också att vara.
          </note>
          <note n="d31bf9f2">
            Då har vi fördelningen klar på gårdsnivå och skall förhoppningsvis
            också kunna nyttja den landskvot som vi är tilldelade fullt ut.
            Det är också bra för förädlingsindustrin, för sysselsättningen
            och för hela näringen.
          </note>
          <note n="e3621109">
            Jag vill än en gång upprepa att vi har två skilda vägar. Men
            jag vill definitivt inte kalla reservation 3, som Eva Eriksson
            står för, dum.
          </note>
          <note n="e1bceaa2">
            Anf. 188 EVA ERIKSSON (fp) replik
          </note>
          <note n="ee955c92">
            Herr talman! Från Folkpartiets sida tycker vi också att staten
            skall ta sitt ansvar när det gäller superavgiften. Det enda vi
            pekar på är att vi inte tycker att det är ett bra sätt att ta
            miljöstödspengarna. Vi tycker att man skulle anvisat en annan
            väg att finansiera det.
          </note>
          <note n="7a412919">
            Jag ställde en fråga till Leif Marklund om han tyckte att det
            fanns någon rimlighet i att man om man avstyrker reservation 3
            ändå begär att regeringen återkommer till riksdagen med en skrivning
            där det görs en konsekvensanalys och man pekar på åtgärder för
            att komma till rätta med problemet i mjölkkvotssystemet.
          </note>
          <note n="c42c2e7e">
            Anf. 189 LEIF MARKLUND (s) replik
          </note>
          <note n="1074308c">
            Herr talman! Jag tycker att det är rimligt. Men jag tycker däremot
            inte att det är rimligt att riksdagen skall ge tillkänna detta
            i en reservation när jordbruksministern så sent som i dag stått
            inför utskottet och gjort en bra redovisning av hanteringen och
            lovat att vi skall få en kontinuerlig redovisning av jordbrukets
            utveckling och de frågor som ligger inom hennes beredningsområde.
          </note>
          <note n="ea056280">
            Anf. 190 GUDRUN LINDVALL (mp)
          </note>
          <note n="0a741a59">
            Herr talman! Jag vill börja med att yrka bifall till utskottets
            hemställan. Miljöpartiet har inte några reservationer.
          </note>
          <note n="c2e18342">
            Detta är två ärenden som i och för sig är ganska lustiga. Båda
            två härrör nämligen från det olyckliga beslut vi har fattat i
            Sverige att gå med i EU. Det börjar bli allt fler i Sverige som
            skulle vilja byta E:et i
          </note>
          <note n="1e9654e1">
            EU mot ett B. Jag förstår det. Framför allt förstår jag att många
            lantbrukare numera börjar känna sig alltmer skeptiska.
          </note>
          <note n="5982cf9d">
            Det är en oerhört krånglig byråkrati med kvoter och regleringar
            som vi nu har och som inte visar sig fungera i svensk jordbrukspolitik.
            Detta är bara ett exempel. Att staten går in och garanterar en
            del av tilläggsavgiften är såvitt vi kan bedöma den enda möjligheten
            att i dag hantera detta i dagens läge. Men som det ser ut kommer
            inte en enda krona att behöva tas i anspråk, eftersom mjölkproduktionen
            är så låg.
          </note>
          <note n="a0b06db1">
            Det är också intressant att konstatera att ett av de starka skälen
            för att många ville gå med i EU var att man tänkte sig att Sverige
            skulle börja exportera ost.
          </note>
          <note n="0d959ff4">
            Har man fått en mjölkproduktion som är ca 3,3 miljoner ton, vilket
            är ungefär vad vi producerade innan vi gick med, finns det inte
            mjölk att göra den osten av.
          </note>
          <note n="99fc2397">
            Det är alldeles självklart att mjölkproducenterna inte har någon
            gyllene möjlighet att expandera på marknaden i och med att kvoten
            är satt som den är satt. Det beklagar vi i Miljöpartiet. Vi hade
            gärna sett att Sverige hade fått en betydligt högre mjölkkvot.
            Då hade det funnits en litet grand utvecklingsmöjlighet för mjölkproducenterna
            i Sverige, och det gör det inte i dag.
          </note>
          <note n="d9ecd7b3">
            Det jag vill poängtera är att vi härmed har stadfäst en princip,
            nämligen att det går att flytta pengar för miljöersättning inom
            jordbruket till annat. I och med att dessa pengar inte behövs
            har man sagt att de skulle kunna gå att flytta till detta ändamål.
            Då borde man också kunna tänka sig att flytta pengarna som blir
            över till andra ändamål.
          </note>
          <note n="65c31356">
            Vi vet att de 80 miljoner som nu flyttas till detta ändamål inte
            kommer att behövas, eftersom man inte kommer att behöva betala
            någon superavgift. Det finns ett område i Sverige där det faktiskt
            saknas pengar. Vi har fattat ett beslut om att 10 % av Sveriges
            åkrar skall vara alternativodlade till år 2000. Med dagens miljöstöd
            finns det inte pengar för att utveckla den ekologiska odlingen.
            Det finns inte forskningspengar.
          </note>
          <note n="8345db15">
            Enligt de direktiv som finns till de miljöstöd som vi har i dag
            får de inte användas till forskning. Skall vi nå målet 10 % ekologisk
            odling till år 2000 behövs det forskas. Det behövs tas fram nya
            grödor och metoder för att komma till rätta med ogräs, osv. Här
            behövs pengar, och det behövs pengar akut. Det finns många forskningsprojekt
            som inte kan överleva om vi inte får fram pengar.
          </note>
          <note n="af65cbb4">
            Den beräkning jag har hört är att det behövs 25
          </note>
          <note n="139f4bc5">
            miljoner för nästa odlingssäsong. Om det nu visar sig att dessa
            pengar - de 80 miljoner som vi nu avsatt för superavgiften - inte
            kommer att behövas hoppas jag att regeringen återkommer och använder
            miljöstödspengarna till andra mycket angelägna ändamål.
          </note>
          <note n="c7492b5b">
            Att få pengar till forskning inom ekologisk odling är mycket
            angeläget.
          </note>
          <note n="673468d8">
            Det andra vi skall hantera är också en sådan där fantastisk EU-grej,
            nämligen att Sverige skall ha ett program för skogliga åtgärder
            i jordbruket. I ett land som har 7 % åker, 1,5 % betesmark och
            resten mark bevuxen med skog känns det inte så väldigt angeläget
            att ha ett program för hur man skall få mer skog på åker. Men
            nu är EU så fyrkantigt att alla länder skall ha ett program för
            hur vi skall få mer skog på åker.
          </note>
          <note n="ce75b22d">
            Detta är naturligtvis angeläget i länder som Irland och
          </note>
          <note n="919cb183">
            Italien, som har varit skogbevuxna men som i dag är kala med
            åtföljande jorderosion, t.ex. Men i Sverige är det ett program
            som vi egentligen inte har något behov av.
          </note>
          <note n="a9688b20">
            Jag tycker att regeringen har löst den här frågan mycket bra.
            Man säger att stödet skall gå till södra
          </note>
          <note n="4dd4613a">
            Sverige där vi har monokulturer med mycket öppna landskap. Här
            skall man se till att i första hand plantera inhemska lövträd.
            Ett förslag som finns är att man skall utveckla skogsbrynen för
            att få övergångszoner, som är mycket betydelsefulla både för fauna
            och flora.
          </note>
          <note n="51cc0e37">
            Jag hoppas att påhittigheten är större. Man skulle mycket väl
            kunna tänka sig att bryta det monotona slättlandskapet genom att
            plantera skogsridåer utefter de diken som finns kvar. Man kunde
            kombinera våtmarker med skog. Det skulle kunna finnas möjligheter
            inom programmet, som det här är uppsatt, att öka den biologiska
            mångfalden i de mycket biologiskt utarmade markerna som dessa
            monokulturer är, dvs. slättland med konventionellt odlad åker.
          </note>
          <note n="1f4c7bdb">
            Jag hoppas att programmet - trots att det verkar litet vansinnigt
            att vi skall ha ett program för plantera skog på åker - kan bli
            positivt just genom att man poängterar att det skall vara lövskog
            i framför allt det som kallas för helåkersbygd. Vi kommer att
            följa utvecklingen av programmet med stort intresse. Det skulle
            kunna bli något bra.
          </note>
          <note n="e3370667">
            Samtidigt känns det inte som det mest angelägna att ha ett sådant
            program i Sverige, där det snarare är betydligt angelägnare att
            få stöd till att bibehålla öppna ängar och hagar. Vi kan se att
            det redan i dag finns vissa problem med de stödformer som finns
            och som inte riktigt tar hänsyn till hur det ser ut. Man har t.ex.
          </note>
          <note n="fc902d4b">
            svårt att få stöd till ängar och hagar som har hassel som naturligt
            inslag och ängar och hagar i skärgården där det finns för litet
            gräshål, som man säger.
          </note>
          <note n="5d42d19d">
            EU är enormt byråkratiskt och enormt fyrkantigt.
          </note>
          <note n="ba8de995">
            Detta är ett exempel. Det finns ett bra sätt att komma till rätta
            med det som mitt parti har föreslagit. Vi kan jobba för en uteslutningsparagraf.
          </note>
          <note n="0e6d76ea">
            Överläggningen var härmed avslutad.
          </note>
          <note n="c65c40c9">
            (Beslut skulle fattas den 14 december.)
          </note>
          <note n="f945679d">
            16 § Ändringar i bostadsrättslagen m.m.
          </note>
          <note n="f7f37fd6">
            Föredrogs
          </note>
          <note n="f742799d">
            Bostadsutskottets betänkande 1995/96:BoU3
          </note>
          <note n="98a36148">
            Ändringar i bostadsrättslagen m.m. (prop.1995/96:17)
          </note>
          <note n="2af2d689">
            Anf. 191 STEN ANDERSSON (m)
          </note>
          <note n="a32fa5bf">
            Herr talman! Jag skall göra talmän, stenografer och kammarens
            ledamöter glada genom att tala om att vi moderater givetvis står
            bakom alla våra reservationer, men vi kommer i morgon enbart att
            begära votering och rösträkning på reservation nr 1.
          </note>
          <note n="699e0bc3">
            Herr talman! När jag kom in i bostadsutskottet i fjol tyckte
            jag att det var ett litet grand statiskt utskott och att det inte
            hände så mycket. Vad man visste handlade det i stort sett bara
            om bostadsbidrag. Men jag måste säga att det faktiskt är ett mycket
            spännande och mycket intressant utskott.
          </note>
          <note n="47d56865">
            Jag såg i kväll på text-TV att man inom den sektorn inte vet
            vad som händer. Där är nu för en del fascinerande synpunkter på
            gång, och för en del andra kanske något skrämmande. Jag såg i
            kväll att man inom departementet har funderingar på att t.ex.
            i dessa tider, när vi har diskuterat intensivt som fastighetsskatten,
            spara 2,1 miljarder. Om man äger en bostad kan det tänkas att
            taxeringsvärdet i framtiden skall kunna räknas som lön, givetvis
            i avsikten att minska eventuella bostadsbidrag.
          </note>
          <note n="d9b6eaaa">
            Jag kan inte säga om detta är rätt eller fel. Jag noterar bara
            att sådana tankegångar finns i ett departement där ett parti regerar
            som i valrörelsen stod för
          </note>
          <note n="0ece397f">
            "litet bättre, men mycket rättvisare". Jag är inte helt säker
            på att det gäller fortfarande.
          </note>
          <note n="5c9950c7">
            Herr talman! Jag tycker att det betänkande som vi nu skall behandla
            och avgöra i morgon andas uppfattningar och åsikter som visar
            att socialdemokraterna i första hand tänker på de stora organisationerna.
          </note>
          <note n="c6fb4e1d">
            Man tänker i första hand på HSB, Riksbyggen och hyresgäströrelsen,
            inte att förglömma. Enligt vår uppfattning tänker man mindre på
            lokala föreningar och deras medlemmar. Det har vi klargjort i
            våra reservationer nr 1 och 2.
          </note>
          <note n="85f99dec">
            I nr 3 tar vi upp förbudet mot dubbelupplåtelse.
          </note>
          <note n="be9fc211">
            Vad det handlar om står dels i betänkandet, dels i vår reservation.
            Men jag skulle vilja fråga Carina Moberg hur det kan komma sig
            att ni för inte så länge sedan var med på ett gemensamt utskottsinitiativ
            där man ville häva det här förbudet. Vad berodde det på att ni
            den gången var överens med oss andra i utskottet? Det finns bara
            två alternativ. Antingen visste ni inte vad ni gick med på eller
            så kände ni att det skulle vara trevligt att klippa till regeringen.
            Det skulle vara bra att få den frågan besvarad.
          </note>
          <note n="7ac2a396">
            Herr talman! Jag diskuterade bostadsbidraget här i kammaren för
            några månader sedan. Då ställde jag en fråga som jag inte fick
            svar på. Nu har man haft närmare fem månaders betänketid.
          </note>
          <note n="f92832f4">
            Våren 1994 hade vi en intensiv debatt i kammaren. Då fick socialdemokraterna
            stöd från det parti som de inte vill ha stöd ifrån, nämligen nydemokraterna,
            för förslaget om att inrätta ett bostadsdepartement. Den som vill
            kan läsa det protokollet och notera att debattens vågor gick ganska
            höga vid det tillfället.
          </note>
          <note n="e720347f">
            Men det finns fortfarande inget bostadsdepartement.
          </note>
          <note n="690247a3">
            Det tycker jag som moderat är bra, men kan Carina
          </note>
          <note n="67d7f4b4">
            Moberg tala om för mig, för kammaren och för protokollet varför
            det fanns en så stor entusiasm för den här frågan för drygt ett
            år sedan? I dag ligger intresset närmare nollpunkten.
          </note>
          <note n="5b847357">
            Anf. 192 OWE HELLBERG (v)
          </note>
          <note n="bbdf9191">
            Herr talman! Vänsterpartiet stöder i huvudsak innehållet i betänkandet.
            Att klargöra spelreglerna vid försäljning av bostadsrätter, vare
            sig det gäller normala förvärv eller tvångsförsäljning, är bra.
            Handfasta stabila regler för bostadspolitiken är det som skall
            gälla i framtiden.
          </note>
          <note n="f5badeaf">
            Att stärka bostadsrättens värde som pant, och därmed ge juridiska
            personer möjligheter att överta bostadsrätten under en övergångstid
            är också acceptabelt om det stärker bostadsrättens pantvärde och
            därmed sänker låneräntorna. Någon större förändring av låneräntorna
            är nog dock inte att förvänta sig.
          </note>
          <note n="c92d6b18">
            Vänsterpartiets reservation är föranledd av en motion från den
            allmänna motionstiden där vi känt oss upprörda över några fall
            i Stockholm där man ombildat hyresrätter till bostadsrätter och
            där bostadsrättsinnehavaren snabbt sålt sin bostadsrätt till ett
            betydligt högre pris än det ursprungliga.
          </note>
          <note n="5191eb7d">
            Vänsterpartiet värnar bostaden som en social rättigheten och
            vägrar se bostaden som en marknadsvara vilken som helst.
          </note>
          <note n="04e7e416">
            Att kunna göra klipp och tjäna pengar på människors behov av
            en bostad måste aktivt bekämpas genom lagar och skattesystem.
            Därför är det viktigt att ta itu med problem som uppstår och som
            alltid förvärras i tider av bostadsbrist och därmed ett ökat tryck
            på bostadsmarknaden. Detta kan vara ett faktum inom några år,
            särskilt i våra storstadsområden. När spekulationsmöjligheterna
            ökar kommer naturligtvis ombildningen av hyresrätter till bostadsrätter
            att ta ny fart igen.
          </note>
          <note n="f47723f1">
            I utskottets skrivning pekar man på de möjligheter som tidigare
            fanns i form av en rätt för de s.k. folkrörelsekooperativa bostadsrättsföreningarna
            att skriva in i sina stadgar om förbehåll för återköp och inlösen
            av föreningens bostadsrätter vid försäljning. Den togs bort 1992.
            Rätten avskaffades av tänkbara skäl som inlåsningseffekter för
            människor som inte var spekulanter utan sålde av ekonomiska eller
            sociala skäl. Jag tror inte att detta var huvudanledningen. Jag
            tror att det fanns en klar borgerlig uppfattning om att bostaden
            är att betrakta som en handelsvara vilken som helst och att det
            är den s.k. marknaden som alltid vet bäst.
          </note>
          <note n="c49bfd7e">
            Utskottet säger sig känna till problemet med spekulationsmöjligheterna
            och att de finns till, men ger upp eftersom det hittills inte
            gått att lösa problemet så att negativa konsekvenser inte har
            kunnat undvikas.
          </note>
          <note n="dae9d7c2">
            För mig är det ett konstigt sätt att närma sig ett problem. Man
            utgår redan från början från att det inte finns någon lösning.
            Så har jag aldrig jobbat politiskt, och jag tänker inte göra det
            i fortsättningen heller.
          </note>
          <note n="4f65d098">
            Vänsterpartiet har pekat på några möjligheter att lösa problemet,
            men tar inte ställning för vilken lösning som skall gälla. Vi
            hänvisar den frågan till en utredning. Det är ett mycket rimligt
            krav som bör ges regeringen till känna. Alla former av spekulation
            med människors rätt till en bostad för en social trygghet bör
            beivras.
          </note>
          <note n="c4fe09de">
            Herr talman! Därför yrkar jag bifall till reservation
          </note>
          <note n="09529abd">
            5.
          </note>
          <note n="682fc86c">
            Anf. 193 CARINA MOBERG (s)
          </note>
          <note n="0cc81ded">
            Herr talman! Det här betänkandet handlar om ändringar i bostadsrättslagen.
            Det behandlar också de motioner som rör bostadsrätten som väckts
            under den allmänna motionstiden 1995 och två motioner som väckts
            med anledning av propositionen.
          </note>
          <note n="7d445658">
            Propositionens lagförslag avser främst att stärka bostadsrättens
            värde som pant. Förslagen omfattar även införandet av rätten för
            en bostadsrättsförening att förvärva småhus för ombildning från
            hyresrätt till bostadsrätt och föreslår att formkraven vad gäller
            överlåtelse av en bostadsrätt får samma innehåll som när det gäller
            fast egendom.
          </note>
          <note n="dc84b07a">
            Utskottet tillstyrker regeringens förslag, men föreslår ett par
            ändringar av lagtextens utformning. Jag återkommer till dem.
          </note>
          <note n="36176c8b">
            Eftersom bostadsrätten många gånger både upplåts och överlåts
            till värden som kan vara betydande finns det ofta ett behov för
            förvärvaren att lånefinansiera förvärvet och därmed vanligen utnyttja
            bostadsrätten som pant. Därför är det angeläget att lagstiftningen
            är sådan att bostadsrättens värde som pant kan utnyttjas på bästa
            sätt.
          </note>
          <note n="9a9bd114">
            Av propositionen framgår att man inte kan förbättra rättsställningen
            för den som har lämnat lån mot säkerhet i bostadsrätten utan att
            det medför en motsvarande försämring av bostadsrättsföreningen
            och därmed de övriga bostadsrättshavarnas ställning.
          </note>
          <note n="10ed1e20">
            Därför föreslås att föreningens fordran mot bostadsrättshavaren
            skall förenas med en legal panträtt med bästa förmånsrätt i bostadsrätten.
            Denna panträtt skall enbart avse föreningens fordran på obetalda
            avgifter i form av insats, årsavgift samt, i förekommande fall,
            upplåtelse-, överlåtelse- och pantsättningsavgift.
          </note>
          <note n="cec648e2">
            I olika motioner framförs krav som går ut på att både öka och
            minska omfattningen av den legala förmånsrätten, men i enlighet
            med vad utskottet konstaterar innebär regleringen av frågan en
            avvägning mellan intressen som står mot varandra.
          </note>
          <note n="c4bdc1e7">
            Vårt, som vi tycker väl avvägda, förslag innebär därför - precis
            som regeringens förslag - en förbättring av panthavarens ställning,
            medan bostadsrättsföreningen får en motsvarande försämring.
          </note>
          <note n="d248bfa0">
            Den som förvärvar en bostadsrätt vid tvångsförsäljning eller
            exekutiv försäljning skall inte ha något personligt betalningsansvar
            för den förre bostadsrättshavarens betalningsförpliktelser till
            föreningen. Den ansvarsfriheten föreslås göras till huvudregel.
            Som ett undantag skall dock gälla att förvärvaren skall svara
            för sådana förpliktelser när en bostadsrätt har övergått genom
            bodelning, arv, testamente, bolagsskifte eller liknande förvärv.
          </note>
          <note n="e48b6b35">
            Utskottet tycker att det här är ett bra förslag men vill, för
            att undvika missförstånd, poängtera att det bör framgå av den
            nya lydelsen av 6 kap. 8 § bostadsrättslagen att förvärvaren skall
            svara för sådana förpliktelser som den tidigare innehavaren haft
            som har med bostadsrätten som sådan att göra. Det bör också framgå
            att ansvaret endast skall vara solidariskt.
          </note>
          <note n="b72d46c4">
            I propositionen föreslår regeringen att en förening som inte
            har underrättat panthavaren om bostadsrättshavarens betalningsförsummelse
            skall förlora sin företrädesrätt till betalning även vid exekutiv
            auktion.
          </note>
          <note n="fc6e5dac">
            I dag gäller en sådan regel bara vid offentlig auktion.
          </note>
          <note n="370f6de7">
            I den föreslagna bestämmelsen om föreningens legala panträtt
            sägs att denna vid utmätning eller konkurs skall jämställas med
            handpanträtt. Den föreslagna bestämmelsen skall uttryckligen avse
            exekutiv försäljning och tvångsförsäljning.
          </note>
          <note n="3d858c53">
            Denna bestämmelse innehåller inte något om förlust skall ske
            även vid försäljning enligt konkurslagen.
          </note>
          <note n="70a116e6">
            I propositionen berörs inte heller denna fråga. Enligt utskottets
            mening kan detta leda till olyckliga konsekvenser.
          </note>
          <note n="02345fc0">
            Utskottet förutsätter därför att regeringen i lämpligt sammanhang
            överväger om det finns behov av regelförändringar och, om så är
            fallet, återkommer till riksdagen och redovisar sin uppfattning
            i frågan och med eventuella förslag. Med detta uttalande tillstyrker
            utskottet regeringens förslag.
          </note>
          <note n="4195cc77">
            Den som en bostadsrätt övergått till får inte förvägras inträde
            i föreningen, om de villkor för medlemskap som föreskrivs av stadgarna
            uppfylls. En juridisk person kan ändå förvägras inträde, och det
            har sin grund i hänsynen till bostadsförsörjningen och till föreningarnas
            och medlemmarnas intresse.
          </note>
          <note n="9163e4c3">
            I förarbetena till bostadsrättslagen uttalas att bostadslägenheter
            i första hand bör tillhandahållas enskilda och familjer för att
            tillgodose ett behov av permanentbostad och att det är en förutsättning
            för en fungerande förening att medlemmarna verkligen bor i sina
            lägenheter och deltar i föreningens angelägenheter.
          </note>
          <note n="69cd40f1">
            Enligt propositionen skall en juridisk person ges möjlighet att
            under tre år utöva bostadsrätten utan att vara medlem i föreningen
            under vissa förutsättningar.
          </note>
          <note n="09d953aa">
            Under denna period skall en sådan juridisk person ha rätt att
            upplåta lägenheten i andra hand utan styrelsens samtycke. Förslaget
            syftar till att möjliggöra en försäljning under ett gynnsammare
            konjunkturläge.
          </note>
          <note n="48378599">
            I likhet med regeringen anser utskottet att övervägande skäl
            talar för att i bostadsrättslagen införa regler som motsvarar
            jordabalkens regler.
          </note>
          <note n="a25afe32">
            Utskottet anser att regeringsförslaget bör genomföras, dock med
            en justering. I förslaget till ny lydelse av 6 kap. 4 § bostadsrättslagen
            anges att köpehandlingen skall innehålla uppgift om "priset".
            "Priset"
          </note>
          <note n="2197f0e7">
            bör ersättas med "ett pris", i syfte att bättre ge uttryck för
            när ett förvärv skall anses ogiltigt på grund av bristfälligt
            angiven prisuppgift.
          </note>
          <note n="0cd4dc30">
            Utskottet föreslår därför med anledning av propositionen att
            riksdagen antar utskottets förslag i fråga om lydelsen.
          </note>
          <note n="0f518ae0">
            Vad gäller själva övergångsbestämmelserna föreslår utskottet
            med anledning av propositionen att riksdagen antar utskottets
            förslag till sådana såvitt avser punkt 6.
          </note>
          <note n="e745f5cf">
            Förbudet mot dubbelupplåtelse innebär att bostadsrätt inte får
            upplåtas till en lägenhet som är upplåten med hyresrätt. Bostadsrätt
            kan dock upplåtas till en hyresgäst som vill att lägenheten skall
            omvandlas till bostadsrätt.
          </note>
          <note n="4d2fc75a">
            Bostadsrättslagstiftningens förbud mot dubbelupplåtelse har behandlats
            vid många olika tillfällen. Efter regeringsskiftet har frågan
            setts över ännu en gång -
          </note>
          <note n="d828badc">
            precis som sades i det tillkännagivande, som vi stod bakom, som
            utskottet gjorde under förra mandatperioden - och vi har kommit
            fram till att det, som framgår av departementspromemorian om s.k.
            bostadsrättsoptioner m.m. och som skulle kunna leda till rättsförluster
            för hyresgäster i bostadsrättslägenheter, kan bli ett problem
            oavsett om förbudet tas bort helt eller delvis.
          </note>
          <note n="9adda8eb">
            Moderaterna tror bevisligen, enligt motionen, att ett slopande
            av dubbelupplåtelsen avseende upplåtelse till kommun eller kommunalt
            bostadsbolag skulle vara av särskild betydelse i ensidigt sammansatta
            bostadsområden. Det skulle i enlighet med vad som anförs i motionen
            motverka segregationstendenser. Man går inte in på hur detta skulle
            ske, så den frågan står obesvarad.
          </note>
          <note n="379ff920">
            Genom att behovet av att införa ett förbud för kommunen eller
            det kommunala bostadsbolaget att överlåta bostadsrätten i sin
            tur då skulle bli aktuellt, blir valet att inte föreslå någon
            ändring av förbudet.
          </note>
          <note n="a37661dc">
            Moderaterna talar sig ofta varma för att bostadspolitiken skall
            bestämmas av hushållens önskemål och inte genom politisk styrning.
            Ändå föreslår man i sin motion att riksdagen, dvs. politikerna,
            skall besluta att ogiltigförklara andra villkor för ändring av
            stadgarna för bostadsrättsföreningen än de som framgår av bostadsrättslagen.
          </note>
          <note n="7ee92e58">
            Det är mycket inkonsekvent. Jag vill trycka på att utskottets
            bedömning är den att medlemmarna i en bostadsrättsorganisation
            själva bör få avgöra om organisationen skall ha inflytande över
            sina egna stadgevillkor.
          </note>
          <note n="f090aab0">
            Vänsterpartiet tar i sin motion upp behovet av åtgärder mot spekulation
            vid ombildning från hyresrätt till bostadsrätt. Införandet av
            hembud eller ändrade skatteregler skulle kunna vara tänkbara åtgärder,
            och man vill tillsätta en utredning i frågan.
          </note>
          <note n="8cdce913">
            Problematiken med spekulation är inte ny. Hembudsförfarandet
            har redan prövats och visat sig medföra nackdelar, som inlåsningseffekter
            och annat. Vi frågar oss också om det skulle vara bättre med kollektiv
            spekulation än enskild. Visst är det väl så att det är endast
            i fall där det finns en brist på varor som spekulation uppstår?
            Utskottet anser inte att frågan behöver utredas på nytt.
          </note>
          <note n="864ed908">
            Till Owe Hellberg vill jag säga att vi socialdemokrater anser
            att bostaden är en social rättvisa. Där behöver han inte vara
            orolig för att vi har ändrat inställning.
          </note>
          <note n="14806265">
            Herr talman! Jag yrkar bifall till utskottets hemställan, som
            innebär att vi tillstyrker regeringens förslag med de ändringar
            som framgår av betänkandet, samt avslag på samtliga motioner och
            reservationer.
          </note>
          <note n="f7d8b0f7">
            Anf. 194 STEN ANDERSSON (m)
          </note>
          <note n="ef10d884">
            Herr talman! Det måste föreligga något missförstånd. Vi har ju
            sagt att det är de enskilda föreningarna och deras medlemmar som
            skall bestämma, inte centralorganisationerna. Det höll nu Carina
            Moberg med om, och det är bra att vi åtminstone är överens i det
            fallet.
          </note>
          <note n="cacb410a">
            När det gäller dubbelupplåtelse måste jag säga att jag noterar
            att Carina Mobergs parti - hon skall i och för sig inte skyllas
            för det - tydligen inte visste vad man medverkade till när man
            tog detta initiativ från utskottets sida.
          </note>
          <note n="f8ee9052">
            Jag skulle vilja fråga varför man har valt just tre år när det
            gäller panthavarens rätt till medlemskap och andrahandsupplåtelse.
          </note>
          <note n="c5f4d695">
            Till sist vore jag tacksam om Carina Moberg kunde göra min okunskap
            något mindre genom att säga några ord om betydelsen av ordet "handpanträtt".
          </note>
          <note n="88abc26a">
            Anf. 195 CARINA MOBERG (s) replik
          </note>
          <note n="ff61ac3d">
            Herr talman! När det gäller synen på bostadsrättsorganisationen
            som sådan och möjligheten att själv bestämma över sina stadgar
            kan sägas att bostadsrättsorganisationen består av människor grupperade
            efter olika demokratiska strukturer. Från socialdemokratiskt håll
            anser vi att man inom en organisation själv är kapabel att bestämma
            vilka stadgar och vilka tilläggsstadgar man eventuellt skall ha.
            Det är inte beslut som vi skall fatta här i riksdagen.
          </note>
          <note n="8f185320">
            Beträffande tidsperioden på tre år är det precis som jag sade
            i mitt anförande. Vi anser att vi har gjort en ganska bra avvägning
            mellan olika intressen i de olika frågorna. Vi tror att det är
            ganska lagom med en treårsperiod.
          </note>
          <note n="699fa200">
            Så till frågan om dubbelupplåtelse. Den absolut bästa möjligheten
            för en samling människor som vill ombilda från hyresrätt till
            bostadsrätt uppstår om förslaget så att säga kommer nerifrån.
            Om människorna som bor i huset med hyresrätt vill ombilda till
            bostadsrätt har man den bästa möjligheten. Utifrån de principerna
            vill vi försöka se på det här ärendet.
          </note>
          <note n="566724fc">
            Anf. 196 STEN ANDERSSON (m) replik
          </note>
          <note n="c3a132f6">
            Herr talman! Jag har inget emot det som Carina
          </note>
          <note n="4ea30c61">
            Moberg yttrade, framför allt inte det sista. Jag noterar ändå
            att man tydligen inte visste vad man skrev på då man för drygt
            ett år sedan deltog i ett gemensamt utskottsinitiativ.
          </note>
          <note n="cf3abb49">
            Jag vet nog också att en bostadrättsförening består av människor.
            Jag kan inte tänka mig att några andra får lov att teckna hyreskontrakt.
            Det är det vi vill. Det är de enskilda medlemmarna i de lokala
            föreningarna som skall bestämma innan och ha ett större inflytande
            än de centrala organisationerna.
          </note>
          <note n="044a93bc">
            I mitt huvudanförande ställde jag en fråga till Carina Moberg,
            även om hon inte var medskyldig till beslutet ifråga. Jag ställde
            frågan mot bakgrund av den debatt man hade vid det tillfället
            då man från
          </note>
          <note n="efa83772">
            Carina Mobergs partis sida högljutt ställde krav, och fick eldunderstöd
            av Ny demokrati, på att det skulle inrättas ett bostadsdepartement.
            Det har förvisso inte gjorts. Den här frågan glömdes bort i och
            med att partiet vann valet. Har Carina Moberg någon rimlig förklaring
            till varför aktiviteten i den frågan är så låg i dag?`
          </note>
          <note n="c729c295">
            Anf. 197 CARINA MOBERG (s)
          </note>
          <note n="51a2698c">
            Herr talman! Även om Sten Andersson upplever att aktiviteten
            i vårt parti skulle vara dålig, kan jag förvissa honom om att
            så inte är fallet. Jag är socialdemokrat, och som sådan är jag
            invald i riksdagen.
          </note>
          <note n="4b36b2a8">
            Jag står för den politik som mitt parti för - både den politik
            som har förts tidigare och den politik som förs i dag.
          </note>
          <note n="14c88d3e">
            Jag kan bara säga till Sten Andersson att många av oss fortfarande
            anser att det bör inrättas ett bostadsdepartement, och vi jobbar
            för det.
          </note>
          <note n="6c422825">
            Anf. 198 OWE HELLBERG (v)
          </note>
          <note n="07d999a4">
            Herr talman! Carina Moberg, en bostad är inte bara en social
            rättvisa utan en social rättighet. Det var kanske det Carina Moberg
            menade i sitt anförande.
          </note>
          <note n="d61e61ef">
            Den uppfattningen delar jag naturligtvis.
          </note>
          <note n="a35a9e00">
            Däremot tycker jag att Carina Moberg hade en mycket lam motivering
            för att avfärda vår motion.
          </note>
          <note n="ca404762">
            Man kan inte försvara en spekulationsmöjlighet genom att säga
            att vi tycker lika illa om kollektiv som enskild spekulation.
            Den uppfattningen delar vi naturligtvis i Vänsterpartiet också.
          </note>
          <note n="cac553a6">
            Carina Moberg sade att det här är något som uppstår vid brist
            på bostäder. Om några år kanske vi står inför den situationen
            igen - med den låga produktionstakten inte minst i Stockholmsområdet.
          </note>
          <note n="1fb0a535">
            Det är möjligt att de gamla metoderna inte var bra.
          </note>
          <note n="171897e7">
            Men då får man naturligtvis försöka hitta nya för att komma åt
            och lösa sådana här problem. Det är inte till gagn för någon -
            fastighetsägarna eller de som köper bostadsrätter - att man trissar
            upp priserna på bostadsmarknaden. Vi kan då inte leva upp till
            att bostaden är en social rättighet. Det hade varit bra om vi
            hade sett över det här problemet, försökt utreda det och försökt
            hitta nya vägar för att lösa det.
          </note>
          <note n="376e45c8">
            Anf. 199 CARINA MOBERG (s)
          </note>
          <note n="2c038a04">
            Herr talman! Jag tycker att den reservation som
          </note>
          <note n="bf222a15">
            Vänsterpartiet och Owe Hellberg står bakom innehåller en hel
            del bra synpunkter och sådant som vi måste ha med oss i det fortsatta
            arbetet i bostadsutskottet här i riksdagen. Till grund för den
            reservationen ligger en motion. Vi har besvarat kraven utifrån
            det sätt på vilket motionen är skriven.
          </note>
          <note n="d3675bc7">
            Det finns säkert all anledning att återkomma och fortsätta diskutera
            de här frågorna. Som läget är för tillfället anser vi inte att
            det behövs någon utredning som specifikt studerar hembud, vilket
            motionen faktiskt kräver.
          </note>
          <note n="127382db">
            Anf. 200 OWE HELLBERG (v)
          </note>
          <note n="f531211a">
            Herr talman! Carina Moberg, man behöver inte hänga upp sig på
            enstaka ord. Vad vi faktiskt begär i slutändan är en utredning.
            Jag förstår inte varför Carina Moberg och hennes parti vill vänta
            på den. Varför skall vi fördröja det här? Skall vi återkomma nästa
            år med samma krav och skriva litet vänligare eller på ett sådant
            sätt som faller er på läppen? Varför inte ta chansen redan i dag?
          </note>
          <note n="0e6d76ea">
            Överläggningen var härmed avslutad.
          </note>
          <note n="c65c40c9">
            (Beslut skulle fattas den 14 december.)
          </note>
          <note n="02cb8fd1">
            17 § Ansvaret för fastighetsbildningsverksamheten, m.m.
          </note>
          <note n="f7f37fd6">
            Föredrogs
          </note>
          <note n="7e809dae">
            Bostadsutskottets betänkande 1995/96:BoU4
          </note>
          <note n="85a411b4">
            Ansvaret för fastighetsbildningsverksamheten, m.m.
          </note>
          <note n="0223dffa">
            (prop. 1995/96:78 och 1995/96:47)
          </note>
          <note n="39b2e0fb">
            Anf. 201 STIG GRAUERS (m)
          </note>
          <note n="73ec5b02">
            Herr talman! Vägledande för den moderata synen på ansvaret för
            fastighetsbildningsverksamheten är rättssäkerhetsaspekten. Fastighetsbildningsverksamhet
            är enligt vår mening en mycket grannlaga uppgift, där skilda intressen
            skall mötas och vägas mot varandra.
          </note>
          <note n="3705a198">
            Det betänkande som vi nu skall ta ställning till innebär dels
            att det övergripande ansvaret - och jag inkluderar i detta bl.a.
            ansvaret för rättssäkerheten - i sista hand åvilar staten, dels
            att sakägarnas tillgång till lokal service tillgodoses. Vidare
            innebär beslutet att sambandet med och behovet av ökad samordning
            mellan fastighetsbildningsverksamheten och den kommunala plan-
            och byggprocessen tillgodoses.
          </note>
          <note n="9d7e5c21">
            I ett avseende är vi moderater inte till freds just ur rättssäkerhetssynpunkt.
            Det gäller beträffande ledningsformen för det nya Lantmäteriverket.
          </note>
          <note n="f94f3023">
            I bostadsutskottets betänkande, som vi nu behandlar, hänvisar
            utskottet i fråga om ledningsformen till ett betänkande från konstitutionsutskottet
          </note>
          <note n="129ea8e8">
            1995/96:KU1. I detta betänkande noterar konstitutionsutskottet
            beträffande statliga myndigheters ledningsform dels att förutsättningarna
            för ordning med intresserepresentation för vissa myndigheter behöver
            utredas ytterligare, dels att konstitutionsutskottet finner en
            sådan representation värdefull och utgår från att regeringen återkommer
            till riksdagen i den frågan.
          </note>
          <note n="901cf080">
            I vår reservation nr. 1 som även Folkpartiet står bakom avvisar
            vi dessa tankar, just med hänvisning till rättssäkerheten. Vi
            kan inte tänka oss att i ledningen för en myndighetsutövning i
            en så grannlaga verksamhet som fastighetsbildning ha företrädare
            för särintressen. Det är, menar vi, en helt felaktig inriktning
            i en rättsstat.
          </note>
          <note n="d568ff45">
            Herr talman! Jag yrkar bifall till reservation nr 1 i detta betänkande.
          </note>
          <note n="de70c157">
            Anf. 202 ERLING BAGER (fp)
          </note>
          <note n="cf159297">
            Herr talman! Helt kort: Jag tycker att det är väldigt positivt
            att vi i utskottet har kunnat bli överens om hur ansvaret för
            fastighetsbildningsverksamheten skall organiseras.
          </note>
          <note n="cec0796f">
            De krav som vi i folkpartimotionen har ställt om stor stabilitet
            och stor rättssäkerhet för den nya organisationen har utskottet
            i huvudsak ställt upp på. Det gäller också våra krav vid inrättande
            av kommunala lantmäterimyndigheter. Utskottet har därmed i allt
            väsentligt tillgodosett folkpartimotionens krav, vilket var mycket
            klokt gjort av utskottet, får jag tillägga.
          </note>
          <note n="23323679">
            Slutligen finns det dock en reservation som jag vill yrka bifall
            till, och det är den för Folkpartiet och Moderaterna gemensamma
            reservationen, som gäller ledningsformen för nya Lantmäteriverket.
            Vi är i denna reservation kritiska mot att någon form av intresserepresentation
            nu övervägs i styrelser för vissa myndigheter. Enligt vår mening
            bör medborgarinflytande och kontroll av förvaltningar utövas av
            folkvalda organ. När frågan om vilken ledningsform som skall väljas
            för nya Lantmäteriet skall avgöras bör därför de här framförda
            åsikterna vara utgångspunkten.
          </note>
          <note n="5f5d3cae">
            Anf. 203 LILIAN VIRGIN (s)
          </note>
          <note n="19f2a622">
            Herr talman! Betänkandet behandlar regeringens förslag i proposition
            1995/96:78 om ansvaret för fastighetsbildningsverksamheten. Det
            har lagts tre motioner med anledning av propositionen.
          </note>
          <note n="d90827ba">
            Riksdagen fattade våren 1994 beslut om ny organisation för lantmäteri-
            och fastighetsdataverksamheten. Beslutet innebär att en ny central
            myndighet -
          </note>
          <note n="14e05b6a">
            Lantmäteriverket - bildas av Centralnämnden för fastighetsdata
            och delar av nuvarande Statens lantmäteriverk. Den nya myndigheten
            kommer att bedriva både myndighets- och uppdragsverksamhet. De
            olika uppgifterna skall hållas väl isär. Den nya organisationen
            gäller fr.o.m. den 1 januari 1996.
          </note>
          <note n="f0e9258d">
            Under våren 1995 har riksdagen fattat beslut om finansieringsprinciperna
            för lantmäteri- och fastighetsdataverksamheten. Arbete pågår nu
            med förberedelserna för den nya lantmäteriorganisationen. Regeringen
            har aviserat sin avsikt att besluta om instruktion för det nya
            Lantmäteriverket och de statliga lantmäterimyndigheterna samt
            om de övriga föreskrifter som behövs för den nya organisationen.
          </note>
          <note n="44d358cd">
            Riksdagens beslut våren 1994 innebar att frågan om huvudmannaskapet
            för fastighetsbildningen skulle beredas ytterligare. I de riktlinjer
            som bostadsutskottet och riksdagen drog upp betonades att rättssäkerheten
            skulle utgöra grunden för en reformerad organisation.
          </note>
          <note n="963ce860">
            Regeringen beslutade i januari 1995 att en särskild utredare
            skulle bereda frågan om huvudmannaskapet för fastighetsbildningen,
            den s.k. Huvudmannaskapsutredningen. Avsikten var att skapa en
            väl fungerande och över tiden stabil organisation för fastighetsbildningen.
          </note>
          <note n="4090dc01">
            I Huvudmannaskapsutredningen har som sakkunniga deltagit riks-
            och kommunalpolitiska företrädare för olika partier och företrädare
            för kommunerna och det statliga lantmäteriet. Utredningen har
            i mycket haft karaktären av förhandling, där syftet har varit
            att i sakfrågorna finna gemensamma och i verksamheten väl förankrade
            lösningar. Samtliga politiska företrädare står eniga bakom utredningens
            förslag, och det är det förslaget som huvudsakligen ligger till
            grund för propositionen.
          </note>
          <note n="be8e160d">
            Regeringsförslaget innebär att ansvaret för fastighetsbildningen
            i princip skall åvila staten, men en kommun skall kunna få tillstånd
            att inrätta en kommunal lantmäterimyndighet under förutsättning
            att vissa villkor är uppfyllda. Det innebär att staten även fortsättningsvis
            ges det övergripande ansvaret för fastighetsbildningsverksamheten.
            Om en kommun ges tillstånd att svara för verksamheten innebär
            det inte någon begränsning av det statliga ansvaret.
          </note>
          <note n="0e59f289">
            Även den kommunala myndighetens verksamhet skall styras av fastighetsbildningslagens
            regelsystem och bedrivas på det sätt som krävs i en myndighetsfunktion.
            Det betyder att man skall beakta allas likhet inför lagen och
            iaktta saklighet och opartiskhet.
          </note>
          <note n="dccccb79">
            De krav som ställs på de kommunala myndigheterna är desamma som
            de som ställs på de statliga.
          </note>
          <note n="c519336a">
            För att ytterligare stärka rättssäkerheten för den enskilde har
            det intagits en bestämmelse som innebär att ärenden där kommunen
            är sakägare skall lämnas över till den statliga myndigheten om
            kommunen eller sakägaren begär det.
          </note>
          <note n="88674b75">
            Herr talman! Enligt utskottets mening innebär det här att de
            högt ställda krav på rättssäkerhet i fastighetsbildningen som
            har varit en grundläggande förutsättning för reformeringen av
            verksamheten är uppfyllda.
          </note>
          <note n="006ad040">
            För att en kommun skall få tillstånd att inrätta en kommunal
            lantmäterimyndighet skall verksamheten ha sådan omfattning att
            en nödvändig kompetens kan upprätthållas. Minst två personer inom
            myndigheten skall ha den kompetens och erfarenhet som krävs för
            att utöva ett eget ansvar för förrättningar.
          </note>
          <note n="0567341a">
            Omfattningen på verksamheten skall också vara sådan att myndigheten
            bör ha en personalstyrka motsvarande minst fem årsarbetskrafter
            och att arbetsuppgifterna väsentligen begränsas till förrättningsverksamhet
            och myndighetsservice i anslutning till denna. Myndigheternas
            informationssystem skall också ha sådan teknisk standard som säkrar
            utbyte och information mellan stat och kommun inom lantmäteriområdet.
          </note>
          <note n="4ff497d0">
            Ett ytterligare villkor är att den kommunala lantmäterimyndigheten
            skall ha hela kommunen som verksamhetsområde och att kommuner
            inte får inrätta lantmäterimyndighet i samverkan. De förutsättningar
            som skall gälla för att kommunal myndighet skall få inrättas regleras
            i en ny lag.
          </note>
          <note n="d62bb72a">
            Det innebär att en kommun skall kunna ansöka om att svara för
            fastighetsbildningsverksamheten i kommunen under förutsättning
            att vissa villkor är uppfyllda: Ansökan skall göras hos Lantmäteriverket,
            som med eget yttrande överlämnar kommunens ansökan till regeringen.
            Regeringen gör en samlad bedömning av om tillstånd skall lämnas.
            Det är således regeringen som prövar frågan om tillstånd.
          </note>
          <note n="b5c3d81d">
            Det finns nu 41 kommunala fastighetsbildningsmyndigheter. Av
            dem är det 14 som har hela kommunen som verksamhetsområde.
          </note>
          <note n="6d8d85f6">
            De nya reglerna träder i kraft den 1 januari 1996.
          </note>
          <note n="214c6598">
            Men för att underlätta omställningen till det nya systemet kommer
            kommuner som den 31 december 1995
          </note>
          <note n="7cddcb12">
            inte har egen fastighetsbildningsmyndighet att få inrätta kommunal
            lantmäterimyndighet först den 1
          </note>
          <note n="b51e2eba">
            januari 1999. Det innebär att i första omgången bara de 41 kommuner
            som i dag har egen fastighetsbildningsmyndighet får möjlighet
            att söka tillstånd enligt den nya lagen. Beslut avseende dessa
            kommuner kommer att meddelas under år 1996, och de nya myndigheterna
            inrättas den 1 januari 1998. Övriga kommuner kommer att få sina
            ansökningar prövade först under 1997, och myndigheterna kan inrättas
            den
          </note>
          <note n="fff69ca0">
            1 januari 1999.
          </note>
          <note n="7d524e3c">
            Herr talman! I propositionen föreslås att formen enrådighetsverk
            skall väljas som ledningsform för
          </note>
          <note n="1b980453">
            Lantmäteriverket och att frågan prövas på nytt sedan myndigheten
            har verkat någon tid. Utskottet delar inte denna bedömning och
            gör därför i betänkandet ett tillkännagivande om att ledningsformens
            styrelse bör väljas.
          </note>
          <note n="a26b2445">
            Enligt betänkande 1995/96KU1, som nyligen har behandlats i kammaren,
            skall huvudregeln vara att statliga myndigheter normalt skall
            ha en lekmannastyrelse vid sidan av myndighetschefen. Ett absolut
            krav på styrelsen bör enligt konstitutionsutskottet bl.a.
          </note>
          <note n="38f4e658">
            gälla för myndigheter som arbetar under affärsliknande förhållanden
            och har en verksamhet som innebär stort finansiellt ansvar, liksom
            för myndigheter där tidigare undantag gjorts från ordningen med
            enrådighetsverk.
          </note>
          <note n="607b2091">
            De båda verk som vid årsskiftet kommer att bilda
          </note>
          <note n="323ad93b">
            Lantmäteriverket har i dag lekmannastyrelse. Det nya verket kommer
            dessutom att ha såväl affärsliknande som ren affärsverksamhet
            av betydande omfattning.
          </note>
          <note n="ac391c8e">
            Därför bör ledningsformen med en styrelse vid sidan av myndighetschefen
            väljas. Bostadsutskottet har också som yttrande till konstitutionsutskottet
            inför dess ställningstagande angett att det är av stor vikt att
            den medborgerliga insynen kan garanteras när det gäller förvaltningsmyndigheternas
            ledningsformer.
          </note>
          <note n="671f0883">
            Moderaternas och Folkpartiets representanter i utskottet har
            reserverat sig mot utskottets tillkännagivande om ledningsformen.
            I reservationen sägs det att medborgarinflytande över och medborgarkontroll
            av förvaltningen bör utövas av folkvalda organ, att det är av
            avgörande betydelse för en effektiv och väl fungerande förvaltning
            att den inte styrs av organisationer och andra särintressen utan
            av allmänna intressen och att det bör vara utgångspunkten för
            vilken ledningsform som skall väljas.
          </note>
          <note n="6326c41e">
            Jag kan inte se någon skillnad mellan utskottets förslag, att
            ledningsformen styrelse skall väljas, och reservanternas förslag.
            Alla säger vi att det är av stor vikt att den medborgerliga insynen
            kan garanteras.
          </note>
          <note n="d564d74b">
            I de båda särskilda yttrandena från Eskil Erlandsson respektive
            Per Lager betonas kraven på rättssäkerheten i fastighetsbildningsverksamheten.
            Det är enligt utskottets uppfattning så att de högt ställda kraven
            på rättssäkerhet i fastighetsbildningen, som varit en grundläggande
            förutsättning för reformeringen av verksamheten, skall uppfyllas.
            Utskottet menar att kraven är uppfyllda genom regeringsförslaget.
          </note>
          <note n="a3e8dc48">
            Genom att dessutom välja ledningsformen styrelse garanteras den
            medborgerliga insynen.
          </note>
          <note n="92238a0b">
            Herr talman! Med det anförda yrkar jag bifall till utskottets
            hemställan och avslag på reservationen.
          </note>
          <note n="316a68b5">
            Anf. 204 STIG GRAUERS (m) replik
          </note>
          <note n="1e59d765">
            Herr talman! Det är glädjande att höra hur mycket
          </note>
          <note n="2642442b">
            Lilian Virgin betonar rättssäkerhetsfrågan. I fråga om beslut
            av det här slaget tycker jag att man skall göra det. Men samtidigt
            yrkar Lilian Virgin på vår reservation, vilken stöds av Folkpartiet.
            I grunden gäller det rättssäkerheten. Man hänvisar till konstitutionsutskottet.
            Regeringen förklarar där att den anser det vara värdefullt med
            någon form av intresserepresentation i styrelserna. Syftet skall
            vara att främja intresseavvägning och samförstånd.
          </note>
          <note n="a51d869a">
            Då undrar jag: Hur kan Lilian Virgin få detta att stämma överens
            med rättssäkerhet i den bemärkelse som hon själv talade om i sitt
            anförande?
          </note>
          <note n="af222a86">
            Anf. 205 LILIAN VIRGIN (s) replik
          </note>
          <note n="07503179">
            Herr talman! När det gäller rättssäkerheten har vi ingen annan
            uppfattning. Men jag undrar vad reservanterna menar när de säger
            att det skall vara medborgarinflytande etc., men att de är rädda
            för intresseorganisationer. Vad står det här med intresseorganisationer
            egentligen för? Vi är inte rädda för medborgarinflytandet. Vi
            kan ju se hur Lantmäteriets styrelse i dag ser ut. Där finns ledamöter
            från riksdagen och
          </note>
          <note n="6abf55ab">
            Kommunförbundet - inga andra.
          </note>
          <note n="5eb24525">
            Anf. 206 STIG GRAUERS (m) replik
          </note>
          <note n="b43e0d5f">
            Herr talman! Rättssäkerheten garanteras bäst om folkvalda representanter
            sitter med i styrelsen. Men det står att läsa att regeringen vill
            utreda förutsättningarna för en sådan ordning, och man anser att
            detta behöver utredas ytterligare. Då frågar jag: Har regeringen
            för avsikt att tumma på rättssäkerheten?
          </note>
          <note n="b044fea5">
            I fråga om de organ som här avses - ledningsorgan och ledningsformer
            - har vi samma krav på rättssäkerhet som när det gäller oss medborgarvalda
            i riksdagen.
          </note>
          <note n="c067d1b6">
            Det uttalas tydligt att särintressen skall utredas och undersökas.
            Vidare gäller det deras representation i en ledningsform som är
            mycket viktig för hela rättssäkerheten i samhället. Då är det
            väl inte underligt att vi i reservationsform påtalar att det här
            strider mot en etablerad rättssäkerhet i en demokrati.
          </note>
          <note n="ac171b60">
            Anf. 207 LILIAN VIRGIN (s) replik
          </note>
          <note n="9fde1607">
            Herr talman! Jag tror ändå att det finns ett litet missförstånd
            här. Det som behandlas i konstitutionsutskottets betänkande när
            det gäller detta med intresseinsyn avser, såvitt jag kunnat utläsa,
            att man velat pröva det vidare när det gäller AMS styrelse. När
            det gäller övriga former har man däremot inte sagt något sådant.
            Därför menar jag att det inte finns någon skillnad mellan reservanternas
            och vårt förslag.
          </note>
          <note n="d3a61e53">
            Vi menar att det skall vara insyn och att det kravet kan uppfyllas
            genom en styrelse.
          </note>
          <note n="64045562">
            Anf. 208 PER LAGER (mp)
          </note>
          <note n="8ada1b02">
            Herr talman! Jag kände tveksamhet inför förslaget i ett inledningsskede.
            Men under utskottsbehandlingen har mina önskemål i stort sett
            blivit tillgodosedda. Jag har därför inte reserverat mig.
          </note>
          <note n="2b082437">
            Vad jag tyckt vara viktigast, och flera har pekat på det här
            och det är också nämnt i mitt särskilda yttrande, är att rättssäkerhetsaspekten
            blir tillgodosedd när en kommun har ansvaret för fastighetsbildningen.
          </note>
          <note n="2b22fb4b">
            Kommunen som markägare kan så att säga hamna på två eller tre
            stolar samtidigt och företräda flera intressen i ett och samma
            ärende. Den enskilde har kanske inte alltid kraft att fullt ut
            hävda den rätt som lagen ger. Jag ser alltså en risk här. Den
            är inte så stor, men det är ändå en risk.
          </note>
          <note n="eca3feb9">
            Ett sätt att öka och trygga rättssäkerheten skulle kunna vara
            att en ordning skapas som innebär att det blir obligatoriskt att
            överlämna ett ärende till den statliga lantmäterimyndigheten när
            kommunen själv är sakägare. Alternativt kunde detta vara en huvudprincip
            som bara frångås när parterna är helt överens.
          </note>
          <note n="4c024b6a">
            Herr talman! Jag kommer med intresse att följa utvecklingen på
            det här området. Om det skulle visa sig erforderligt återkommer
            Miljöpartiet förstås till riksdagen med förslag likt det som jag
            nyss skisserat.
          </note>
          <note n="49a13328">
            Anf. 209 LILIAN VIRGIN (s) replik
          </note>
          <note n="d3542667">
            Herr talman! Hudmannaskapsutredningen har tittat på möjligheten
            att lämna över ett ärende till en annan myndighet eller att ha
            det som ett obligatorium. Man har övervägt detta och stannat för
            att en bra rättssäkerhet garanteras när möjligheten finns att
            när som helst under ett ärendes gång överlämna det till den statliga
            lantmäterimyndigheten.
          </note>
          <note n="75aac20c">
            Ett skäl till att man valde den här vägen och inte gjorde det
            till ett obligatorium - dvs. om kommunen var sakägare skulle ärendet
            överlämnas - är att man menar att myndighetsstrukturen på det
            sättet blir oklar. Det har också visat sig att det inte gått att
            peka på några rättsliga svårigheter på det området.
          </note>
          <note n="38d94cef">
            Anf. 210 ULF BJÖRKLUND (kds)
          </note>
          <note n="08bf742a">
            Herr talman! Även jag kommer att något beröra rättsäkerhetsfrågorna.
          </note>
          <note n="f2ad629c">
            Redan när riksdagen våren 1994 beslutade om en ny organisation
            för lantmäteri- och fastighetsdataverksamheten betonades särskilt
            att rättssäkerheten skulle utgöra grunden i ett kommande förslag
            till en reformerad organisation av den framtida fastighetsbildningsverksamheten.
            Nu har vi förslaget på riksdagens bord.
          </note>
          <note n="e91d1ed7">
            Den kritik som ofta riktats mot den statliga organisationen om
            dubbla roller genom en omfattande uppdragsverksamhet inom det
            fastighetsekonomiska området har redan beaktats genom att den
            här verksamheten enligt riksdagens beslut ombildats och överförts
            till ett fristående aktiebolag.
          </note>
          <note n="1e07b64d">
            I en motion från några kristdemokrater tas rättssäkerhetsfrågorna
            upp. Vi förutsätter att det även i fortsättningen skall finnas
            underlag till en statlig lantmäterimyndighet i varje län. Tillståndsgivningen
            till kommunala lantmäterimyndigheter får inte dra undan förutsättningarna
            för en statlig verksamhet av hög kompetens och kvalitet. Vi välkomnar
            inriktningen från Huvudmannaskapsutredningen, att myndigheten
            bör ha en personalstyrka motsvarande fem årsarbetskrafter av rätt
            sort för att göra det möjligt att upprätthålla kompetens och kvalitet
            på verksamheten. En förutsättning för att en kommun skall få tillstånd
            att inrätta en kommunal lantmäterimyndighet är naturligtvis också
            att verksamheten skall ha en sådan omfattning att en nödvändig
            kompetens kan upprätthållas.
          </note>
          <note n="6510da89">
            Det är också bra att utskottet så tydligt uttrycker att regeringens
            prövning före inrättandet av kommunala myndigheter ges en sådan
            bredd och inriktning att en stabil och effektiv verksamhet på
            både statlig och kommunal nivå ändå garanteras.
          </note>
          <note n="b618d0b7">
            Sammanfattningsvis innebär således föreliggande förslag att tillstånd
            till inrättande av kommunal lantmäterimyndighet kommer att prövas
            genom en restriktiv och samlad bedömning av frågan om tillräckliga
            skäl verkligen föreligger.
          </note>
          <note n="f0634c56">
            Herr talman! Med de förtydliganden och skrivningar som utskottet
            presenterar i det här betänkandet är vi kristdemokratiska motionärer
            således nöjda.
          </note>
          <note n="6a7e45c9">
            Dessutom är det bra med den breda enighet som föreligger i de
            här något komplicerade frågorna.
          </note>
          <note n="5964bcda">
            Anf. 211 ESKIL ERLANDSSON (c)
          </note>
          <note n="4787c4c9">
            Herr talman! Inte heller jag kan låta bli att säga några ord
            om rättssäkerheten i detta sammanhang.
          </note>
          <note n="f8877e00">
            Fastighetsindelningen i det här landet utgör dels grunden för
            samhällsredovisningen av äganderätten, dels grunden för styrningen
            av mark- och vattenanvändningen i landet. Fastighetsindelningen
            sker genom en fastighetsindelningsförrättning. Det svenska förrättningsinstitutet
            har sin grund i mycket gamla rättstraditioner. Lagstiftningen
            på området har efter hand moderniserats bl.a. på grund av den
            fortgående utvecklingen i vårt samhälle. Successivt har ett effektivt
            och rättssäkert instrument utvecklats för att avgöra ofta mycket
            komplicerade frågor, frågor som är komplicerade ur rättslig synvinkel,
            ur ekonomisk synvinkel eller ur teknisk aspekt.
          </note>
          <note n="d8bae02e">
            Jag anser att kravet på rättssäkerheten i fastighetsbildningsverksamheten
            alltid måste framhållas och betonas. Den organisatoriska uppbyggnad
            av verksamheten som vi har fått ett förslag om måste tillförsäkra
            parterna en rättvis och rättssäker behandling. Oavsett om verksamheten
            bedrivs i kommunal eller i statlig regi måste den enskildes säkerhet
            garanteras. En absolut förutsättning för att den förordade ordning
            som skall gälla skall svara mot rättssäkerhetskravet är därför
            att de kommunala fastighetsbildningsmyndigheterna ges den självständiga
            roll som förutsätts i betänkandet och att självständigheten verkligen
            ges i praktiken av de kommuner som har denna verksamhet. Särskilt
            viktigt är detta då kommunen är eller kan komma att bli sakägare
            i en förrättning.
          </note>
          <note n="5042d5fb">
            Herr talman! Jag förutsätter att utvecklingen följs på detta
            område, och det med uppmärksamhet. Jag vill för tids vinnande
            i övrigt hänvisa till det särskilda yttrande som jag avlämnat
            i ärendet.
          </note>
          <note n="0e6d76ea">
            Överläggningen var härmed avslutad.
          </note>
          <note n="c65c40c9">
            (Beslut skulle fattas den 14 december.)
          </note>
          <note n="2a23315a">
            18 § Bordläggning
          </note>
          <note n="e811e6e4">
            Anmäldes och bordlades
          </note>
          <note n="189e26f4">
            Propositioner
          </note>
          <note n="f3d45bb8">
            1995/96:116 Antalet ledamöter i Högsta domstolen och Regeringsrätten
            m.m.
          </note>
          <note n="92ecabe4">
            1995/96:117 Tystnadsplikt inom enskild familjerådgivning
          </note>
          <note n="d04fded2">
            Näringsutskottets betänkanden
          </note>
          <note n="1b2b6f3c">
            1995/96:NU8 Ändringar i kapitaltäckningsreglerna m.m.
          </note>
          <note n="d2858cae">
            1995/96:NU9 Ökad bankkonkurrens
          </note>
          <note n="1bd87b3c">
            1995/96:NU10 Säkrare finansiering av framtida kärnavfallskostnader
            m.m.
          </note>
          <note n="a52b7968">
            Arbetsmarknadsutskottets betänkande
          </note>
          <note n="b538a133">
            1995/96:AU5 Viss fråga om arbetsplatsintroduktion för ungdomar
          </note>
          <note n="a4171c52">
            19 § Anmälan om interpellation
          </note>
          <note n="9d0f3a0e">
            Anmäldes att följande interpellation framställts
          </note>
          <note n="b0a2b2f3">
            den 12 december
          </note>
          <note n="d65cbe84">
            1995/96:39 av Ingrid Näslund (kds) till statsrådet
          </note>
          <note n="ac184364">
            Leif Blomberg om uppehållstillstånd på humanitär grund
          </note>
          <note n="2539f9a0">
            Interpellationen redovisas i bilaga som fogas till riksdagens
            snabbprotokoll tisdagen den 23 januari
          </note>
          <note n="10f0d2ff">
            1996.
          </note>
          <note n="f367b2d4">
            20 § Kammaren åtskildes kl. 21.36.
          </note>
          <note n="3fc5adf7">
            Förhandlingarna leddes
          </note>
          <note n="64ef4a8f">
            av talmannen från sammanträdets början t.o.m. voteringen kl.
            11.08,
          </note>
          <note n="f1703792">
            av förste vice talmannen därefter t.o.m. 9 § anf. 74
          </note>
          <note n="193a2bc9">
            (delvis),
          </note>
          <note n="19a85d96">
            av andre vice talmannen därefter t.o.m. 10 § anf. 109
          </note>
          <note n="193a2bc9">
            (delvis),
          </note>
          <note n="13e05e69">
            av tredje vice talmannen därefter t.o.m. 14 § anf. 138
          </note>
          <note n="193a2bc9">
            (delvis),
          </note>
          <note n="89d2103d">
            av talmannen därefter fram till ajourneringen kl.
          </note>
          <note n="39d0f3b2">
            17.58,
          </note>
          <note n="80d1ff68">
            av andre vice talmannen därefter t.o.m. 15 § anf. 172
          </note>
          <note n="72efaba9">
            (delvis) och
          </note>
          <note n="925ee781">
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
